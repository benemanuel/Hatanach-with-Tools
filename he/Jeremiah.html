
<html dir="rtl" lang="he">
<head>
  <link rel="stylesheet" href="../css/EzraSIL-webfont.css" type="text/css">
  <meta content="text/html; charset=UTF-8" http-equiv="content-type">
</head>
<body>
<h2>
ירמיהו Jeremiah</br></H2>
<a target = '_blank' href='https://hatanach.geulah.org.il/verse/citation.php?verse=Jer1:1'/> (פרק א פסוק א)</a>֯דִּבְרֵ֥י יִרְמְיָ֖הוּ בֶּן־חִלְקִיָּ֑הוּ מִן־הַכֹּֽהֲנִים֨ אֲשֶׁ֣ר בַּֽעֲנָתֹ֔ות בְּאֶ֖רֶץ בִּנְיָמִֽן׃

<a target = '_blank' href='https://hatanach.geulah.org.il/verse/citation.php?verse=Jer1:2'/> (פרק א פסוק ב)</a>אֲשֶׁ֨ר הָיָ֤ה דְבַר־יְהֹוָה֨ אֵלָ֔יו בִּימֵ֛י יֹֽאשִׁיָּ֥הוּ בֶן־אָמֹ֖ון מֶ֣לֶךְ יְהוּדָ֑ה בִּשְׁלֽשׁ־עֶשְׂרֵ֥ה שָׁנָ֖ה לְמָלְכֹֽו׃

<a target = '_blank' href='https://hatanach.geulah.org.il/verse/citation.php?verse=Jer1:3'/> (פרק א פסוק ג)</a>וַיְהִ֗י בִּימֵ֨י יְהֹֽויָקִ֤ים בֶּן־יֹאֽשִׁיָּ֨הוּ֙ מֶ֣לֶךְ יְהוּדָ֔ה עַד־תֹּם֙ עַשְׁתֵּֽי־עֶשְׂרֵ֣ה שָׁנָ֔ה לְצִדְקִיָּ֥הוּ בֶן־יֹאֽשִׁיָּ֖הוּ מֶ֣לֶךְ יְהוּדָ֑ה עַד־גְּלֹ֥ות יְרֽוּשָׁלִַ֖ם בַּחֹ֥דֶשׁ הַֽחֲמִישִֽׁי׃ ס

<a target = '_blank' href='https://hatanach.geulah.org.il/verse/citation.php?verse=Jer1:4'/> (פרק א פסוק ד)</a>וַיְהִ֥י דְבַר־יְהֹוָ֖ה אֵלַ֥י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer1:5'/> (פרק א פסוק ה)</a>בְּטֶ֨רֶם אֶצָּו֯רְךָ֤ בַבֶּ֨טֶן֙ יְדַעְתִּ֔יךָ וּבְטֶ֛רֶם תֵּצֵ֥א מֵרֶ֖חֶם הִקְדַּשְׁתִּ֑יךָ נָבִ֥יא לַגֹּויִ֖ם נְתַתִּֽיךָ׃

<a target = '_blank' href='https://hatanach.geulah.org.il/verse/citation.php?verse=Jer1:6'/> (פרק א פסוק ו)</a>וָֽאֹמַ֗ר אֲהָהּ֙ אֲדֹנָ֣י יֱהֹוִ֔ה הִנֵּ֥ה לֹֽא־יָדַ֖עְתִּי דַּבֵּ֑ר כִּי־נַ֖עַר אָנֹֽכִי׃

<a target = '_blank' href='https://hatanach.geulah.org.il/verse/citation.php?verse=Jer1:7'/> (פרק א פסוק ז)</a>וַיֹּ֤אמֶר יְהֹוָה֨ אֵלַ֔י אַל־תֹּאמַ֖ר נַ֣עַר אָנֹ֑כִי כִּ֠י עַל־כָּל־אֲשֶׁ֤ר אֶשְׁלָֽחֲךָ֙ תֵּלֵ֔ךְ וְאֵ֛ת כָּל־אֲשֶׁ֥ר אֲצַוְּךָ֖ תְּדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Jer1:8'/> (פרק א פסוק ח)</a>אַל־תִּירָ֖א מִפְּנֵיהֶ֑ם כִּֽי־אִתְּךָ֥ אֲנִ֛י לְהַצִּלֶ֖ךָ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer1:9'/> (פרק א פסוק ט)</a>וַיִּשְׁלַ֤ח יְהֹוָה֨ אֶת־יָדֹ֔ו וַיַּגַּ֖ע עַל־פִּ֑י וַיֹּ֤אמֶר יְהֹוָה֙ אֵלַ֔י הִנֵּ֛ה נָתַ֥תִּי דְבָרַ֖י בְּפִֽיךָ׃

<a target = '_blank' href='https://hatanach.geulah.org.il/verse/citation.php?verse=Jer1:10'/> (פרק א פסוק י)</a>רְאֵ֞ה הִפְקַדְתִּ֣יךָ ׀ הַיֹּ֣ום הַזֶּ֗ה עַל־הַגֹּויִם֨ וְעַל־הַמַּמְלָכֹ֔ות לִנְתֹ֥ושׁ וְלִנְתֹ֖וץ וּלְהַֽאֲבִ֣יד וְלַֽהֲרֹ֑וס לִבְנֹ֖ות וְלִנְטֹֽועַ׃ פ

<a target = '_blank' href='https://hatanach.geulah.org.il/verse/citation.php?verse=Jer1:11'/> (פרק א פסוק יא)</a>וַיְהִ֤י דְבַר־יְהֹוָה֨ אֵלַ֣י לֵאמֹ֔ר מָֽה־אַתָּ֥ה רֹאֶ֖ה יִרְמְיָ֑הוּ וָֽאֹמַ֕ר מַקֵּ֥ל שָׁקֵ֖ד אֲנִ֥י רֹאֶֽה׃

<a target = '_blank' href='https://hatanach.geulah.org.il/verse/citation.php?verse=Jer1:12'/> (פרק א פסוק יב)</a>וַיֹּ֧אמֶר יְהֹוָ֛ה אֵלַ֖י הֵיטַ֣בְתָּ לִרְאֹ֑ות כִּֽי־שֹׁקֵ֥ד אֲנִ֛י עַל־דְּבָרִ֖י לַעֲשׂתֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer1:13'/> (פרק א פסוק יג)</a>וַיְהִ֨י דְבַר־יְהֹוָ֤ה ׀ אֵלַי֙ שֵׁנִ֣ית לֵאמֹ֔ר מָ֥ה אַתָּ֖ה רֹאֶ֑ה וָֽאֹמַ֗ר סִ֤יר נָפ֨וּחַ֨ אֲנִ֣י רֹאֶ֔ה וּפָנָ֖יו מִפְּנֵ֥י צָפֹֽונָה׃

<a target = '_blank' href='https://hatanach.geulah.org.il/verse/citation.php?verse=Jer1:14'/> (פרק א פסוק יד)</a>וַיֹּ֥אמֶר יְהֹוָ֖ה אֵלָ֑י מִצָּפֹון֙ תִּפָּתַ֣ח הָֽרָעָ֔ה עַ֥ל כָּל־יֽשְׁבֵ֖י הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer1:15'/> (פרק א פסוק טו)</a>כִּ֣י ׀ הִֽנְנִ֣י קֹרֵ֗א לְכָל־מִשְׁפְּחֹ֛ות מַמְלְכֹ֥ות צָפֹ֖ונָה נְאֻם־יְהֹוָ֑ה וּבָ֡אוּ וְנָֽתְנוּ֩ אִ֨ישׁ כִּסְאֹ֜ו פֶּ֣תַח ׀ שַֽׁעֲרֵ֣י יְרֽוּשָׁלִַ֗ם וְעַ֤ל כָּל־חֹֽומֹתֶ֨יהָ֨ סָבִ֔יב וְעַ֖ל כָּל־עָרֵ֥י יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer1:16'/> (פרק א פסוק טז)</a>וְדִבַּרְתִּ֤י מִשְׁפָּטַי֨ אֹותָ֔ם עַ֖ל כָּל־רָֽעָתָ֑ם אֲשֶׁ֣ר עֲזָב֗וּנִי וַיְקַטְּרוּ֨ לֵֽאלֹהִ֣ים אֲחֵרִ֔ים וַיִּשְׁתַּֽחֲו֖וּ לְמַֽעֲשֵׂ֥י יְדֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer1:17'/> (פרק א פסוק יז)</a>וְאַתָּה֨ תֶּאְזֹ֣ר מָתְנֶ֔יךָ וְקַמְתָּ֨ וְדִבַּרְתָּ֣ אֲלֵיהֶ֔ם אֵ֛ת כָּל־אֲשֶׁ֥ר אָנֹכִ֖י אֲצַוֶּ֑ךָּ אַל־תֵּחַת֙ מִפְּנֵיהֶ֔ם פֶּן־אֲחִתְּךָ֖ לִפְנֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer1:18'/> (פרק א פסוק יח)</a>וַֽאֲנִ֞י הִנֵּ֧ה נְתַתִּ֣יךָ הַיֹּ֗ום לְעִ֨יר מִבְצָ֜ר וּלְעַמּ֥וּד בַּרְזֶ֛ל וּלְחֹמֹ֥ות נְח֖שֶׁת עַל־כָּל־הָאָ֑רֶץ לְמַלְכֵ֤י יְהוּדָה֨ לְשָׂרֶ֔יהָ לְכֹֽהֲנֶ֖יהָ וּלְעַ֥ם הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer1:19'/> (פרק א פסוק יט)</a>וְנִלְחֲמ֥וּ אֵלֶ֖יךָ וְלֹא־י֣וּכְלוּ לָ֑ךְ כִּֽי־אִתְּךָ֥ אֲנִ֛י נְאֻם־יְהֹוָ֖ה לְהַצִּילֶֽךָ׃ פ

<a target = '_blank' href='https://hatanach.geulah.org.il/verse/citation.php?verse=Jer2:1'/> (פרק ב פסוק א)</a>וַיְהִ֥י דְבַר־יְהֹוָ֖ה אֵלַ֥י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer2:2'/> (פרק ב פסוק ב)</a>הָלֹ֡ךְ וְקָרָאתָ֩ בְאָזְנֵי֙ יְרֽוּשָׁלִַ֜ם לֵאמֹ֗ר כֹּ֚ה אָמַ֣ר יְהֹוָ֔ה זָכַ֤רְתִּי לָךְ֙ חֶ֣סֶד נְעוּרַ֔יִךְ אַֽהֲבַ֖ת כְּלֽוּלֹתָ֑יִךְ לֶכְתֵּ֤ךְ אַֽחֲרַי֨ בַּמִּדְבָּ֔ר בְּאֶ֖רֶץ לֹ֥א זְרוּעָֽה׃

<a target = '_blank' href='https://hatanach.geulah.org.il/verse/citation.php?verse=Jer2:3'/> (פרק ב פסוק ג)</a>קֹ֤דֶשׁ יִשְׂרָאֵל֨ לַֽיהֹוָ֔ה רֵאשִׁ֖ית תְּבֽוּאָתֹ֑ה כָּל־אֹֽכְלָ֣יו יֶאְשָׁ֔מ֯וּ רָעָ֛ה תָּבֹ֥א אֲלֵיהֶ֖ם נְאֻם־יְהֹוָֽה׃֯ ס

<a target = '_blank' href='https://hatanach.geulah.org.il/verse/citation.php?verse=Jer2:4'/> (פרק ב פסוק ד)</a>֯שִׁמְע֥וּ דְבַר־יְהֹוָ֖ה בֵּ֣ית יַֽעֲקֹ֑ב וְכָל־מִשְׁפְּחֹ֖ות בֵּ֥ית יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer2:5'/> (פרק ב פסוק ה)</a>כֹּ֣ה ׀ אָמַ֣ר יְהֹוָ֗ה מַה־מָּֽצְא֨וּ אֲבֹֽותֵיכֶ֥ם בִּי֨ עָ֔וֶל כִּ֥י רָֽחֲק֖וּ מֵֽעָלָ֑י וַיֵּֽלְכ֛וּ אַֽחֲרֵ֥י הַהֶ֖בֶל וַיֶּהְבָּֽלוּ׃

<a target = '_blank' href='https://hatanach.geulah.org.il/verse/citation.php?verse=Jer2:6'/> (פרק ב פסוק ו)</a>וְלֹ֤א אָֽמְרוּ֨ אַיֵּ֣ה יְהֹוָ֔ה הַמַּֽעֲלֶ֥ה אֹתָ֖נוּ מֵאֶ֣רֶץ מִצְרָ֑יִם הַמֹּולִ֨יךְ אֹתָ֜נוּ בַּמִּדְבָּ֗ר בְּאֶ֨רֶץ עֲרָבָ֤ה וְשׁוּחָה֙ בְּאֶ֙רֶץ֙ צִיָּ֣ה וְצַלְמָ֔וֶת בְּאֶ֗רֶץ לֹא־עָ֤בַר בָּהּ֙ אִ֔ישׁ וְלֹֽא־יָשַׁ֥ב אָדָ֖ם שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer2:7'/> (פרק ב פסוק ז)</a>וָֽאָבִ֤יא אֶתְכֶם֨ אֶל־אֶ֣רֶץ הַכַּרְמֶ֔ל לֶֽאֱכֹ֥ל פִּרְיָ֖הּ וְטוּבָ֑הּ וַתָּבֹ֨אוּ֨ וַתְּטַמְּא֣וּ אֶת־אַרְצִ֔י וְנַֽחֲלָתִ֥י שַׂמְתֶּ֖ם לְתֹֽועֵבָֽה׃

<a target = '_blank' href='https://hatanach.geulah.org.il/verse/citation.php?verse=Jer2:8'/> (פרק ב פסוק ח)</a>הַכֹּֽהֲנִ֗ים לֹ֤א אָֽמְרוּ֙ אַיֵּ֣ה יְהֹוָ֔ה וְתֹֽפְשֵׂ֤י הַתֹּורָה֨ לֹ֣א יְדָע֔וּנִי וְהָֽרֹעִ֖ים פָּ֣שְׁעוּ בִ֑י וְהַנְּבִיאִים֙ נִבְּא֣וּ בַבַּ֔עַל וְאַֽחֲרֵ֥י לֹֽא־יֹועִ֖לוּ הָלָֽכוּ׃

<a target = '_blank' href='https://hatanach.geulah.org.il/verse/citation.php?verse=Jer2:9'/> (פרק ב פסוק ט)</a>לָכֵ֗ן עֹ֛ד אָרִ֥יב אִתְּכֶ֖ם נְאֻם־יְהֹוָ֑ה וְאֶת־בְּנֵ֥י בְנֵיכֶ֖ם אָרִֽיב׃

<a target = '_blank' href='https://hatanach.geulah.org.il/verse/citation.php?verse=Jer2:10'/> (פרק ב פסוק י)</a>כִּ֣י עִבְר֞וּ אִיֵּ֤י כִתִּיִּים֙ וּרְא֔וּ וְקֵדָ֛ר שִׁלְח֥וּ וְהִתְבֹּֽונְנ֖וּ מְאֹ֑ד וּרְא֕וּ הֵ֥ן הָֽיְתָ֖ה כָּזֹֽאת׃

<a target = '_blank' href='https://hatanach.geulah.org.il/verse/citation.php?verse=Jer2:11'/> (פרק ב פסוק יא)</a>הַֽהֵימִ֥יר גֹּוי֨ אֱלֹהִ֔ים וְהֵ֖מָּה לֹ֣א אֱלֹהִ֑ים וְעַמִּ֛י הֵמִ֥יר כְּבֹודֹ֖ו בְּלֹ֥וא יֹועִֽיל׃

<a target = '_blank' href='https://hatanach.geulah.org.il/verse/citation.php?verse=Jer2:12'/> (פרק ב פסוק יב)</a>שֹׁ֥מּוּ שָׁמַ֖יִם עַל־זֹ֑את וְשַֽׂעֲר֛וּ חָרְב֥וּ מְאֹ֖ד נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer2:13'/> (פרק ב פסוק יג)</a>כִּֽי־שְׁתַּ֥יִם רָעֹ֖ות עָשָׂ֣ה עַמִּ֑י אֹתִ֨י עָֽזְב֜וּ מְקֹ֣ור ׀ מַ֣יִם חַיִּ֗ים לַחְצֹ֤ב לָהֶם֙ בֹּארֹ֔ות בֹּארֹת֙ נִשְׁבָּרִ֔ים אֲשֶׁ֥ר לֹֽא־יָכִ֖לוּ הַמָּֽיִם׃

<a target = '_blank' href='https://hatanach.geulah.org.il/verse/citation.php?verse=Jer2:14'/> (פרק ב פסוק יד)</a>הַעֶבֶד֨ יִשְׂרָאֵ֔ל אִם־יְלִ֥יד בַּ֖יִת ה֑וּא מַדּ֖וּעַ הָיָ֥ה לָבַֽ֯ז׃

<a target = '_blank' href='https://hatanach.geulah.org.il/verse/citation.php?verse=Jer2:15'/> (פרק ב פסוק טו)</a>עָלָיו֨ יִשְׁאֲג֣וּ כְפִרִ֔ים נָֽתְנ֖וּ קֹולָ֑ם וַיָּשִׁ֤יתוּ אַרְצֹו֙ לְשַׁמָּ֔ה עָרָ֥יו נִצְּתֻ֖֯ה מִבְּלִ֥י ישֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer2:16'/> (פרק ב פסוק טז)</a>גַּם־בְּנֵי־נֹ֖ף וְתַֽחְפַ֯נְֵ֑ס יִרְע֖וּךְ קָדְקֹֽד׃

<a target = '_blank' href='https://hatanach.geulah.org.il/verse/citation.php?verse=Jer2:17'/> (פרק ב פסוק יז)</a>הֲלֹוא־זֹ֖את תַּֽעֲשֶׂה־לָּ֑ךְ עָזְבֵךְ֨ אֶת־יְהֹוָ֣ה אֱלֹהַ֔יִךְ בְּעֵ֖ת מֹֽולִכֵ֥ךְ בַּדָּֽרֶךְ׃

<a target = '_blank' href='https://hatanach.geulah.org.il/verse/citation.php?verse=Jer2:18'/> (פרק ב פסוק יח)</a>וְעַתָּ֗ה מַה־לָּךְ֨ לְדֶ֣רֶךְ מִצְרַ֔יִם לִשְׁתֹּ֖ות מֵ֣י שִׁחֹ֑ור וּמַה־לָּךְ֨ לְדֶ֣רֶךְ אַשּׁ֔וּר לִשְׁתֹּ֖ות מֵ֥י נָהָֽר׃

<a target = '_blank' href='https://hatanach.geulah.org.il/verse/citation.php?verse=Jer2:19'/> (פרק ב פסוק יט)</a>תְּיַסְּרֵ֣ךְ רָֽעָתֵ֗ךְ וּמְשֻֽׁבֹותַ֨יִךְ֨ תֹּֽוכִחֻ֔ךְ וּדְעִ֤י וּרְאִי֨ כִּי־רַ֣ע וָמָ֔ר֯ עָזְבֵ֖ךְ אֶת־יְהֹוָ֣ה אֱלֹהָ֑יִךְ וְלֹ֤א פַחְדָּתִי֙ אֵלַ֔יִךְ נְאֻם־אֲדֹנָ֥י יֱהֹוִ֖ה צְבָאֹֽות׃

<a target = '_blank' href='https://hatanach.geulah.org.il/verse/citation.php?verse=Jer2:20'/> (פרק ב פסוק כ)</a>כִּ֣י מֵֽעֹולָ֞ם שָׁבַ֣רְתִּי עֻלֵּ֗ךְ נִתַּ֨קְתִּי֨ מֹֽוסְרֹותַ֔יִךְ וַתֹּֽאמְרִ֖י לֹ֣א אֶֽעֱבֹ֑וד֯ כִּ֣י עַל־כָּל־גִּבְעָ֞ה גְּבֹהָ֗ה וְתַ֨חַת֙ כָּל־עֵ֣ץ רַֽעֲנָ֔ן אַ֖תְּ צֹעָ֥ה זֹנָֽה׃

<a target = '_blank' href='https://hatanach.geulah.org.il/verse/citation.php?verse=Jer2:21'/> (פרק ב פסוק כא)</a>וְאָֽנֹכִי֙ נְטַעְתִּ֣יךְ שֹׂורֵ֔ק כֻּלֹּ֖ה זֶ֣רַע אֱמֶ֑ת וְאֵיךְ֨ נֶהְפַּ֣כְתְּ לִ֔י סוּרֵ֖י הַגֶּ֥פֶן נָכְרִיָּֽה׃

<a target = '_blank' href='https://hatanach.geulah.org.il/verse/citation.php?verse=Jer2:22'/> (פרק ב פסוק כב)</a>כִּ֤י אִם־תְּכַבְּסִי֨ בַּנֶּ֔תֶר וְתַרְבִּי־לָ֖ךְ בֹּרִ֑ית נִכְתָּ֤ם עֲוֹנֵךְ֨ לְפָנַ֔י נְאֻ֖ם אֲדֹנָ֥י יֱהֹוִֽה׃

<a target = '_blank' href='https://hatanach.geulah.org.il/verse/citation.php?verse=Jer2:23'/> (פרק ב פסוק כג)</a>אֵ֣יךְ תֹּֽאמְרִ֞י לֹ֣א נִטְמֵ֗אתִי אַֽחֲרֵ֤י הַבְּעָלִים֨ לֹ֣א הָלַ֔כְתִּי רְאִ֤י דַרְכֵּךְ֙ בַּגַּ֔יְא דְּעִ֖י מֶ֣ה עָשִׂ֑ית בִּכְרָ֥ה קַלָּ֖ה מְשָׂרֶ֥כֶת דְּרָכֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer2:24'/> (פרק ב פסוק כד)</a>פֶּ֣רֶה ׀ לִמֻּ֣ד מִדְבָּ֗ר בְּאַוַּ֤ת נַפְשָׁ֯ו֙ שָֽׁאֲפָ֣ה ר֔וּחַ תַּֽאֲנָתָ֖הּ מִ֣י יְשִׁיבֶ֑נָּה כָּל־מְבַקְשֶׁ֙יהָ֙ לֹ֣א יִיעָ֔פוּ בְּחָדְשָׁ֖הּ יִמְצָאֽוּנְהָ׃

<a target = '_blank' href='https://hatanach.geulah.org.il/verse/citation.php?verse=Jer2:25'/> (פרק ב פסוק כה)</a>מִנְעִ֤י רַגְלֵךְ֙ מִיָּחֵ֔ף וּגְו֯רֹנֵ֖ךְ מִצִּמְאָ֑ה וַתֹּֽאמְרִ֣י נֹואָ֔שׁ לֹ֕וא כִּֽי־אָהַ֥בְתִּי זָרִ֖ים וְאַֽחֲרֵיהֶ֥ם אֵלֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer2:26'/> (פרק ב פסוק כו)</a>כְּב֤שֶׁת גַּנָּב֙ כִּ֣י יִמָּצֵ֔א כֵּ֥ן הֹבִ֖ישׁוּ בֵּ֣ית יִשְׂרָאֵ֑ל הֵ֤מָּה מַלְכֵיהֶם֙ שָׂ֣רֵיהֶ֔ם וְכֹֽהֲנֵיהֶ֖ם וּנְבִֽיאֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer2:27'/> (פרק ב פסוק כז)</a>אֹֽמְרִ֨ים לָעֵ֜ץ אָ֣בִי אַ֗תָּה וְלָאֶ֨בֶן֨ אַ֣תְּ יְלִדְתָּ֔ניּ֯ כִּֽי־פָנ֥וּ אֵלַ֛י עֹ֖רֶף וְלֹ֣א פָנִ֑ים וּבְעֵ֤ת רָֽעָתָם֙ יֹֽאמְר֔וּ ק֖וּמָה וְהֹֽושִׁיעֵֽנוּ׃

<a target = '_blank' href='https://hatanach.geulah.org.il/verse/citation.php?verse=Jer2:28'/> (פרק ב פסוק כח)</a>וְאַיֵּ֤ה אֱלֹהֶ֨יךָ֨ אֲשֶׁ֣ר עָשִׂ֣יתָ לָּ֔ךְ יָק֕וּמוּ אִם־יֹֽושִׁיע֖וּךָ בְּעֵ֣ת רָֽעָתֶ֑ךָ כִּ֚י מִסְפַּ֣ר עָרֶ֔יךָ הָי֥וּ אֱֽלֹהֶ֖יךָ יְהוּדָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer2:29'/> (פרק ב פסוק כט)</a>לָ֥מָּה תָרִ֖יבוּ אֵלָ֑י כֻּלְּכֶ֛ם פְּשַׁעְתֶּ֥ם בִּ֖י נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer2:30'/> (פרק ב פסוק ל)</a>לַשָּׁוְא֙ הִכֵּ֣יתִי אֶת־בְּנֵיכֶ֔ם מוּסָ֖ר לֹ֣א לָקָ֑חוּ אָֽכְלָ֧ה חַרְבְּכֶ֛ם נְבִֽיאֵיכֶ֖ם כְּאַרְיֵ֥ה מַשְׁחִֽית׃

<a target = '_blank' href='https://hatanach.geulah.org.il/verse/citation.php?verse=Jer2:31'/> (פרק ב פסוק לא)</a>הַדֹּ֗ור אַתֶּם֨ רְא֣וּ דְבַר־יְהֹוָ֔ה הֲמִדְבָּ֤ר הָיִ֙יתִי֨ לְיִשְׂרָאֵ֔ל אִם־אֶ֥רֶץ מַאְפֵּ֖֯לְיָ֑ה מַדּ֜וּעַ אָֽמְר֤וּ עַמִּי֙ רַ‍֔דְנוּ לֹֽוא־נָבֹ֥וא עֹ֖וד אֵלֶֽיךָ׃

<a target = '_blank' href='https://hatanach.geulah.org.il/verse/citation.php?verse=Jer2:32'/> (פרק ב פסוק לב)</a>הֲתִשְׁכַּ֤ח בְּתוּלָה֙ עֶדְיָ֔הּ כַּלָּ֖ה קִשֻּׁרֶ֑יהָ וְעַמִּ֣י שְׁכֵח֔וּנִי יָמִ֖ים אֵ֥ין מִסְפָּֽר׃

<a target = '_blank' href='https://hatanach.geulah.org.il/verse/citation.php?verse=Jer2:33'/> (פרק ב פסוק לג)</a>מַה־תֵּיטִ֥בִי דַּרְכֵּ֖ךְ לְבַקֵּ֣שׁ אַֽהֲבָ֑ה לָכֵן֙ גַּ֣ם אֶת־הָרָעֹ֔ות לִמַּ֖דְתְּי֯ אֶת־דְּרָכָֽיִךְ׃

<a target = '_blank' href='https://hatanach.geulah.org.il/verse/citation.php?verse=Jer2:34'/> (פרק ב פסוק לד)</a>גַּ֤ם בִּכְנָפַ֙יִךְ֙ נִמְצְא֔וּ דַּ֛ם נַפְשֹׁ֥ות אֶבְיֹונִ֖ים נְקִיִּ֑ים לֹֽא־בַמַּחְתֶּ֥רֶת מְצָאתִ֖ים כִּ֥י עַל־כָּל־אֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer2:35'/> (פרק ב פסוק לה)</a>וַתֹּֽאמְרִי֨ כִּ֣י נִקֵּ֔יתִי אַ֛ךְ שָׁ֥ב אַפֹּ֖ו מִמֶּ֑נִּי הִֽנְנִי֙ נִשְׁפָּ֣ט אֹותָ֔ךְ עַל־אָמְרֵ֖ךְ לֹ֥א חָטָֽאתִי׃

<a target = '_blank' href='https://hatanach.geulah.org.il/verse/citation.php?verse=Jer2:36'/> (פרק ב פסוק לו)</a>מַה־תֵּֽזְלִ֥י מְאֹ֖ד לְשַׁנֹּ֣ות אֶת־דַּרְכֵּ֑ךְ גַּ֤ם מִמִּצְרַ֨יִם֙ תֵּב֔שִׁי כַּֽאֲשֶׁר־בּ֖שְׁתְּ מֵֽאַשּֽׁוּר׃

<a target = '_blank' href='https://hatanach.geulah.org.il/verse/citation.php?verse=Jer2:37'/> (פרק ב פסוק לז)</a>גַּ֣ם מֵאֵ֥ת זֶה֨ תֵּ֣צְאִ֔י וְיָדַ֖יִךְ עַל־רֹאשֵׁ֑ךְ כִּֽי־מָאַ֤ס יְהֹוָה֙ בְּמִבְטַחַ֔יִךְ וְלֹ֥א תַצְלִ֖יחִי לָהֶֽם׃

<a target = '_blank' href='https://hatanach.geulah.org.il/verse/citation.php?verse=Jer3:1'/> (פרק ג פסוק א)</a>לֵאמֹ֡ר הֵ֣ן יְשַׁלַּ֣ח אִ֣ישׁ אֶת־אִשְׁתֹּו֩ וְהָֽלְכָ֨ה מֵֽאִתֹּ֜ו וְהָֽיְתָ֣ה לְאִֽישׁ־אַחֵ֗ר הֲיָשׁ֤וּב אֵלֶ֨יהָ֙ עֹ֔וד הֲלֹ֛וא חָנֹ֥וף תֶּֽחֱנַ֖ף הָאָ֣רֶץ הַהִ֑יא וְאַ֗תְּ זָנִית֙ רֵעִ֣ים רַבִּ֔ים וְשֹׁ֥וב אֵלַ֖י נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer3:2'/> (פרק ג פסוק ב)</a>שְׂאִי֩־עֵינַ֨יִךְ עַל־שְׁפָיִ֜ם וּרְאִ֗י אֵיפֹה֙ לֹ֣א שֻׁגַּ֔לְ֯תְּ עַל־דְּרָכִים֨ יָשַׁ֣בְתְּ לָהֶ֔ם כַּֽעֲרָבִ֖י בַּמִּדְבָּ֑ר וַתַּֽחֲנִ֣יפִי אֶ֔רֶץ בִּזְנוּתַ֖יִךְ וּבְרָֽעָתֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer3:3'/> (פרק ג פסוק ג)</a>וַיִּמָּֽנְע֣וּ רְבִבִ֔ים וּמַלְקֹ֖ושׁ לֹ֣וא הָיָ֑ה וּמֵ֨צַח אִשָּׁ֤ה זֹונָה֙ הָ֣יָה לָ֔ךְ מֵאַ֖נְתְּ הִכָּלֵֽם׃

<a target = '_blank' href='https://hatanach.geulah.org.il/verse/citation.php?verse=Jer3:4'/> (פרק ג פסוק ד)</a>הֲלֹ֣וא מֵעַ֔תָּה קָרָ֥אתי֯ לִ֖י אָבִ֑י אַלּ֥וּף נְעֻרַ֖י אָֽתָּה׃

<a target = '_blank' href='https://hatanach.geulah.org.il/verse/citation.php?verse=Jer3:5'/> (פרק ג פסוק ה)</a>הֲיִנְטֹ֣ור לְעֹולָ֔ם אִם־יִשְׁמֹ֖ר לָנֶ֑צַח הִנֵּ֥ה דִבַּ֛רְתְּ וַתַּֽעֲשִׂ֥י הָֽרָעֹ֖ות וַתּוּכָֽל׃ ס

<a target = '_blank' href='https://hatanach.geulah.org.il/verse/citation.php?verse=Jer3:6'/> (פרק ג פסוק ו)</a>וַיֹּ֨אמֶר יְהֹוָ֜ה אֵלַ֗י בִּימֵי֨ יֹֽאשִׁיָּ֣הוּ הַמֶּ֔לֶךְ הֲרָאִ֔יתָ אֲשֶׁ֥ר עָֽשְׂתָ֖ה מְשֻׁבָ֣ה יִשְׂרָאֵ֑ל הֹֽלְכָ֨ה הִ֜יא עַל־כָּל־הַ֣ר גָּבֹ֗הַּ וְאֶל־תַּ֛חַת כָּל־עֵ֥ץ רַֽעֲנָ֖ן וַתִּזְנִי־שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer3:7'/> (פרק ג פסוק ז)</a>וָֽאֹמַ֗ר אַֽחֲרֵ֨י עֲשׂתָ֧הּ אֶת־כָּל־אֵ֛לֶּה אֵלַ֥י תָּשׁ֖וּב וְלֹא־שָׁ֑בָה וַתֵּ֛רֶאה֯ בָּֽגֹודָ֥ה אֲחֹותָ֖הּ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer3:8'/> (פרק ג פסוק ח)</a>וָאֵ֗רֶא כִּ֤י עַל־כָּל־אֹדֹות֙ אֲשֶׁ֤ר נִֽאֲפָה֙ מְשֻׁבָ֣ה יִשְׂרָאֵ֔ל שִׁלַּחְתִּ֕יהָ וָֽאֶתֵּ֛ן אֶת־סֵ֥פֶר כְּרִֽיתֻתֶ֖יהָ אֵלֶ֑יהָ וְלֹ֨א יָֽרְאָ֜ה בֹּֽגֵדָ֤ה יְהוּדָה֨ אֲחֹותָ֔הּ וַתֵּ֖לֶךְ וַתִּ֥זֶן גַּם־הִֽיא׃

<a target = '_blank' href='https://hatanach.geulah.org.il/verse/citation.php?verse=Jer3:9'/> (פרק ג פסוק ט)</a>וְהָיָה֙ מִקֹּ֣ל זְנוּתָ֔הּ וַתֶּֽחֱנַ֖ף אֶת־הָאָ֑רֶץ וַתִּנְאַ֥ף אֶת־הָאֶ֖בֶן וְאֶת־הָעֵֽץ׃

<a target = '_blank' href='https://hatanach.geulah.org.il/verse/citation.php?verse=Jer3:10'/> (פרק ג פסוק י)</a>וְגַם־בְּכָל־זֹ֗את לֹא־שָׁ֨בָה אֵלַ֜י בָּֽגֹודָ֧ה אֲחֹותָ֛הּ יְהוּדָ֖ה בְּכָל־לִבָּ֑הּ כִּ֥י אִם־בְּשֶׁ֖קֶר נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer3:11'/> (פרק ג פסוק יא)</a>וַיֹּ֤אמֶר יְהֹוָה֙ אֵלַ֔י צִדְּקָ֥ה נַפְשָׁ֖הּ מְשֻׁבָ֣ה יִשְׂרָאֵ֑ל מִבֹּֽגֵדָ֖ה יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer3:12'/> (פרק ג פסוק יב)</a>הָלֹ֡ךְ וְקָֽרָאתָ֩ אֶת־הַדְּבָרִ֨ים הָאֵ֜לֶּה צָפֹ֗ונָה וְ֠אָֽמַרְתָּ שׁ֣וּבָה מְשֻׁבָ֤ה יִשְׂרָאֵל֨ נְאֻם־יְהֹוָ֔ה לֹֽוא־אַפִּ֥יל פָּנַ֖י בָּכֶ֑ם כִּֽי־חָסִ֤יד אֲנִי֙ נְאֻם־יְהֹוָ֔ה לֹ֥א אֶטֹּ֖ור לְעֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer3:13'/> (פרק ג פסוק יג)</a>אַ֚ךְ דְּעִ֣י עֲוֹנֵ֔ךְ כִּ֛י בַּֽיהֹוָ֥ה אֱלֹהַ֖יִךְ פָּשָׁ֑עַתְּ וַתְּפַזְּרִ֨י אֶת־דְּרָכַ֜יִךְ לַזָּרִ֗ים תַּ֚חַת כָּל־עֵ֣ץ רַֽעֲנָ֔ן וּבְקֹולִ֥י לֹֽא־שְׁמַעְתֶּ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer3:14'/> (פרק ג פסוק יד)</a>שׁ֣וּבוּ בָנִ֤ים שֹֽׁובָבִים֙ נְאֻם־יְהֹוָ֔ה כִּ֥י אָֽנֹכִ֖י בָּעַ֣לְתִּי בָכֶ֑ם וְלָֽקַחְתִּ֨י אֶתְכֶ֜ם אֶחָ֣ד מֵעִ֗יר וּשְׁנַ֨יִם֙ מִמִּשְׁפָּחָ֔ה וְהֵֽבֵאתִ֥י אֶתְכֶ֖ם צִיֹּֽון׃

<a target = '_blank' href='https://hatanach.geulah.org.il/verse/citation.php?verse=Jer3:15'/> (פרק ג פסוק טו)</a>וְנָֽתַתִּ֥י לָכֶ֛ם רֹעִ֖ים כְּלִבִּ֑י וְרָע֥וּ אֶתְכֶ֖ם דֵּעָ֥ה וְהַשְׂכֵּֽיל׃

<a target = '_blank' href='https://hatanach.geulah.org.il/verse/citation.php?verse=Jer3:16'/> (פרק ג פסוק טז)</a>וְהָיָ֡ה כִּ֣י תִרְבּוּ֩ וּפְרִיתֶ֨ם בָּאָ֜רֶץ בַּיָּמִ֤ים הָהֵ֨מָּה֙ נְאֻם־יְהֹוָ֔ה לֹא־יֹ֣אמְרוּ עֹ֗וד אֲרֹון֙ בְּרִית־יְהֹוָ֔ה וְלֹ֥א יַֽעֲלֶ֖ה עַל־לֵ֑ב וְלֹ֤א יִזְכְּרוּ־בֹו֙ וְלֹ֣א יִפְקֹ֔דוּ וְלֹ֥א יֵֽעָשֶׂ֖ה עֹֽוד׃

<a target = '_blank' href='https://hatanach.geulah.org.il/verse/citation.php?verse=Jer3:17'/> (פרק ג פסוק יז)</a>בָּעֵ֣ת הַהִ֗יא יִקְרְא֤וּ לִירֽוּשָׁלִַ֨ם֙ כִּסֵּ֣א יְהֹוָ֔ה וְנִקְו֨וּ אֵלֶ֧יהָ כָל־הַגֹּויִ֛ם לְשֵׁ֥ם יְהֹוָ֖ה לִירֽוּשָׁלִָ֑ם וְלֹא־יֵֽלְכ֣וּ עֹ֔וד אַֽחֲרֵ֕י שְׁרִר֖וּת לִבָּ֥ם הָרָֽע׃ ס

<a target = '_blank' href='https://hatanach.geulah.org.il/verse/citation.php?verse=Jer3:18'/> (פרק ג פסוק יח)</a>בַּיָּמִ֣ים הָהֵ֔מָּה יֵֽלְכ֥וּ בֵֽית־יְהוּדָ֖ה עַל־בֵּ֣ית יִשְׂרָאֵ֑ל וְיָבֹ֤אוּ יַחְדָּו֨ מֵאֶ֣רֶץ צָפֹ֔ון עַל־הָאָ֕רֶץ אֲשֶׁ֥ר הִנְחַ֖לְתִּי אֶת־אֲבֹֽותֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer3:19'/> (פרק ג פסוק יט)</a>וְאָֽנֹכִ֣י אָמַ֗רְתִּי אֵ֚יךְ אֲשִׁיתֵ֣ךְ בַּבָּנִ֔ים וְאֶתֶּן־לָךְ֙ אֶ֣רֶץ חֶמְדָּ֔ה נַֽחֲלַ֥ת צְבִ֖י צִבְאֹ֣ות גֹּויִ֑ם וָֽאֹמַ֗ר אָבִי֨ תִּקְרְאִו֯־לִ֔י וּמֵֽאַֽחֲרַ֖י לֹ֥א תָשֽׁוּבִו֯׃

<a target = '_blank' href='https://hatanach.geulah.org.il/verse/citation.php?verse=Jer3:20'/> (פרק ג פסוק כ)</a>אָכֵ֛ן בָּֽגְדָ֥ה אִשָּׁ֖ה מֵֽרֵעָ֑הּ כֵּ֣ן בְּגַדְתֶּ֥ם בִּ֛י בֵּ֥ית יִשְׂרָאֵ֖ל נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer3:21'/> (פרק ג פסוק כא)</a>קֹ֚ול עַל־שְׁפָיִ֣ים נִשְׁ֯מָ֔ע בְּכִ֥י תַֽחֲנוּנֵ֖י בְּנֵ֣י יִשְׂרָאֵ֑ל כִּ֤י הֶֽעֱווּ֙ אֶת־דַּרְכָּ֔ם שָֽׁכְח֖וּ אֶת־יְהֹוָ֥ה אֱלֹֽהֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer3:22'/> (פרק ג פסוק כב)</a>שׁ֚וּבוּ בָּנִ֣ים שֹֽׁובָבִ֔ים אֶרְפָּ֖ה֯ מְשׁוּבֹֽתֵיכֶ֑ם הִֽנְנוּ֙ אָתָ֣נוּ לָ֔ךְ כִּ֥י אַתָּ֖ה יְהֹוָ֥ה אֱלֹהֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer3:23'/> (פרק ג פסוק כג)</a>אָכֵ֥ן לַשֶּׁ֛קֶר מִגְּבָעֹ֖ות הָמֹ֣ון הָרִ֑ים אָכֵן֙ בַּֽיהֹוָ֣ה אֱלֹהֵ֔ינוּ תְּשׁוּעַ֖ת יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer3:24'/> (פרק ג פסוק כד)</a>וְהַבּ֗שֶׁת אָֽכְלָ֛ה אֶת־יְגִ֥יעַ אֲבֹותֵ֖ינוּ מִנְּעוּרֵ֑ינוּ אֶת־צֹאנָם֙ וְאֶת־בְּקָרָ֔ם אֶת־בְּנֵיהֶ֖ם וְאֶת־בְּנֹֽותֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer3:25'/> (פרק ג פסוק כה)</a>נִשְׁכְּבָ֣ה בְּבָשְׁתֵּ֗נוּ וּתְכַסֵּנוּ֘ כְּלִמָּתֵנוּ֒ כִּי֩ לַֽיהֹוָ֨ה אֱלֹהֵ֜ינוּ חָטָ֗אנוּ אֲנַ֙חְנוּ֙ וַֽאֲבֹותֵ֔ינוּ מִנְּעוּרֵ֖ינוּ וְעַד־הַיֹּ֣ום הַזֶּ֑ה וְלֹ֣א שָׁמַ֔עְנוּ בְּקֹ֖ול יְהֹוָ֥ה אֱלֹהֵֽינוּ׃ פ

<a target = '_blank' href='https://hatanach.geulah.org.il/verse/citation.php?verse=Jer4:1'/> (פרק ד פסוק א)</a>אִם־תָּשׁ֨וּב יִשְׂרָאֵ֧ל ׀ נְאֻם־יְהֹוָ֛ה אֵלַ֖י תָּשׁ֑וּב וְאִם־תָּסִ֧יר שִׁקּוּצֶ֛יךָ מִפָּנַ֖י וְלֹ֥א תָנֽוּד׃

<a target = '_blank' href='https://hatanach.geulah.org.il/verse/citation.php?verse=Jer4:2'/> (פרק ד פסוק ב)</a>וְנִשְׁבַּ֨עְתָּ֙ חַי־יְהֹוָ֔ה בֶּֽאֱמֶ֖ת בְּמִשְׁפָּ֣ט וּבִצְדָקָ֑ה וְהִתְבָּ֥רְכוּ בֹ֛ו גֹּויִ֖ם וּבֹ֥ו יִתְהַלָּֽלוּ׃ ס

<a target = '_blank' href='https://hatanach.geulah.org.il/verse/citation.php?verse=Jer4:3'/> (פרק ד פסוק ג)</a>כִּי־כֹ֣ה ׀ אָמַ֣ר יְהֹוָ֗ה לְאִ֤ישׁ יְהוּדָה֨ וְלִיר֣וּשָׁלִַ֔ם נִ֥ירוּ לָכֶ֖ם נִ֑יר וְאַֽל־תִּזְרְע֖וּ אֶל־קֹצִֽים׃

<a target = '_blank' href='https://hatanach.geulah.org.il/verse/citation.php?verse=Jer4:4'/> (פרק ד פסוק ד)</a>הִמֹּ֣לוּ לַֽיהֹוָ֗ה וְהָסִ֨רוּ֨ עָרְלֹ֣ות לְבַבְכֶ֔ם אִ֥ישׁ יְהוּדָ֖ה וְיֽשְׁבֵ֣י יְרֽוּשָׁלִָ֑ם פֶּן־תֵּצֵ֨א כָאֵ֜שׁ חֲמָתִ֗י וּבָֽעֲרָה֙ וְאֵ֣ין מְכַבֶּ֔ה מִפְּנֵ֖י רֹ֥עַ מַֽעַלְלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer4:5'/> (פרק ד פסוק ה)</a>הַגִּ֣ידוּ בִֽיהוּדָ֗ה וּבִירֽוּשָׁלִַ֨ם֙ הַשְׁמִ֔יעוּ וְאִמְר֕וּ ו֯תִּקְע֥וּ שֹׁופָ֖ר בָּאָ֑רֶץ קִרְא֤וּ מַ֯לְֿאוּ֨ וְאִמְר֔וּ הֵאָֽסְפ֥וּ וְנָבֹ֖ואָה אֶל־עָרֵ֥י הַמִּבְצָֽר׃

<a target = '_blank' href='https://hatanach.geulah.org.il/verse/citation.php?verse=Jer4:6'/> (פרק ד פסוק ו)</a>שְׂאוּ־נֵ֣ס צִיֹּ֔ונָה הָעִ֖יזוּ אַל־תַּֽעֲמֹ֑דוּ כִּ֣י רָעָ֗ה אָֽנֹכִ֛י מֵבִ֥יא מִצָּפֹ֖ון וְשֶׁ֥בֶר גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer4:7'/> (פרק ד פסוק ז)</a>עָלָ֤ה אַרְיֵה֙ מִֽסֻּבְּכֹ֔ו וּמַשְׁחִ֣ית גֹּויִ֔ם נָסַ֖ע יָצָ֣א מִמְּקֹמֹ֑ו לָשׂ֤וּם אַרְצֵךְ֨ לְשַׁמָּ֔ה עָרַ֥יִךְ תִּצֶּ֖ינָה מֵאֵ֥ין יֹושֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer4:8'/> (פרק ד פסוק ח)</a>עַל־זֹ֛את חִגְר֥וּ שַׂקִּ֖ים סִפְד֣וּ וְהֵילִ֑ילוּ כִּ֥י לֹא־שָׁ֛ב חֲרֹ֥ון אַף־יְהֹוָ֖ה מִמֶּֽנּוּ׃

<a target = '_blank' href='https://hatanach.geulah.org.il/verse/citation.php?verse=Jer4:9'/> (פרק ד פסוק ט)</a>וְהָיָ֤ה בַיֹּֽום־הַהוּא֙ נְאֻם־יְהֹוָ֔ה יֹאבַ֥ד לֵֽב־הַמֶּ֖לֶךְ וְלֵ֣ב הַשָּׂרִ֑ים וְנָשַׁ֨מּוּ֙ הַכֹּ֣הֲנִ֔ים וְהַנְּבִאִ֖ים יִתְמָֽהוּ׃

<a target = '_blank' href='https://hatanach.geulah.org.il/verse/citation.php?verse=Jer4:10'/> (פרק ד פסוק י)</a>וָֽאֹמַ֞ר אֲהָ֣הּ ׀ אֲדֹנָ֣י יֱהֹוִ֗ה אָכֵן֩ הַשֵּׁ֨א הִשֵּׁ֜אתָ לָעָ֤ם הַזֶּה֙ וְלִירֽוּשָׁלִַ֣ם לֵאמֹ֔ר שָׁלֹ֖ום יִהְיֶ֣ה לָכֶ֑ם וְנָֽגְעָ֥ה חֶ֖רֶב עַד־הַנָּֽפֶשׁ׃

<a target = '_blank' href='https://hatanach.geulah.org.il/verse/citation.php?verse=Jer4:11'/> (פרק ד פסוק יא)</a>בָּעֵ֣ת הַהִ֗יא יֵֽאָמֵ֤ר לָֽעָם־הַזֶּה֨ וְלִיר֣וּשָׁלִַ֔ם ר֣וּחַ צַ֤ח שְׁפָיִם֙ בַּמִּדְבָּ֔ר דֶּ֖רֶךְ בַּת־עַמִּ֑י לֹ֥וא לִזְרֹ֖ות וְלֹ֥וא לְהָבַֽר׃

<a target = '_blank' href='https://hatanach.geulah.org.il/verse/citation.php?verse=Jer4:12'/> (פרק ד פסוק יב)</a>ר֧וּחַ מָלֵ֛א מֵאֵ֖לֶּה יָ֣בֹוא לִ֑י עַתָּ֕ה גַּם־אֲנִ֛י אֲדַבֵּ֥ר מִשְׁפָּטִ֖ים אֹותָֽם׃

<a target = '_blank' href='https://hatanach.geulah.org.il/verse/citation.php?verse=Jer4:13'/> (פרק ד פסוק יג)</a>הִנֵּ֣ה ׀ כַּֽעֲנָנִ֣ים יַֽעֲלֶ֗ה וְכַסּוּפָה֙ מַרְכְּבֹותָ֔יו קַלּ֥וּ מִנְּשָׁרִ֖ים סוּסָ֑יו אֹ֥וי לָ֖נוּ כִּ֥י שֻׁדָּֽדְנוּ׃

<a target = '_blank' href='https://hatanach.geulah.org.il/verse/citation.php?verse=Jer4:14'/> (פרק ד פסוק יד)</a>כַּבְּסִ֨י מֵֽרָעָ֤ה לִבֵּךְ֙ יְר֣וּשָׁלִַ֔ם לְמַ֖עַן תִּוָּשֵׁ֑עִי עַד־מָתַ֛י תָּלִ֥ין בְּקִרְבֵּ֖ךְ מַחְשְׁבֹ֥ות אֹונֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer4:15'/> (פרק ד פסוק טו)</a>כִּ֛י קֹ֥ול מַגִּ֖יד מִדָּ֑ן וּמַשְׁמִ֥יעַ אָ֖וֶן מֵהַ֥ר אֶפְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer4:16'/> (פרק ד פסוק טז)</a>הַזְכִּ֣ירוּ לַגֹּויִ֗ם הִנֵּה֙ הַשְׁמִ֣יעוּ עַל־יְרֽוּשָׁלִַ֔ם נֹֽצְרִ֥ים בָּאִ֖ים מֵאֶ֣רֶץ הַמֶּרְחָ֑ק וַיִּתְּנ֛וּ עַל־עָרֵ֥י יְהוּדָ֖ה קֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer4:17'/> (פרק ד פסוק יז)</a>כְּשֹֽׁמְרֵ֣י שָׂדַ֔י הָי֥וּ עָלֶ֖יהָ מִסָּבִ֑יב כִּֽי־אֹתִ֥י מָרָ֖תָה נְאֻ֥ם יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer4:18'/> (פרק ד פסוק יח)</a>דַּרְכֵּךְ֙ וּמַ֣עֲלָלַ֔יִךְ עָ֯שֹׂ֥ו אֵ֖לֶּה לָ֑ךְ זֹ֤את רָֽעָתֵךְ֙ כִּ֣י מָ֔ר֯ כִּ֥י נָגַ֖ע עַד־לִבֵּֽךְ׃ ס

<a target = '_blank' href='https://hatanach.geulah.org.il/verse/citation.php?verse=Jer4:19'/> (פרק ד פסוק יט)</a>מֵעַ֣י ׀ מֵעַ֨י ׀ אֹוחִ֜ו֯לָה קִירֹ֥ות לִבִּ֛י הֹֽומֶה־לִּ֥י לִבִּ֖י לֹ֣א אַֽחֲרִ֑שׁ כִּ֣י קֹ֤ול שֹׁופָר֨ שָׁמַ֣עַתְּי֯ נַפְשִׁ֔י תְּרוּעַ֖ת מִלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Jer4:20'/> (פרק ד פסוק כ)</a>שֶׁ֤בֶר עַל־שֶׁ֨בֶר֙ נִקְרָ֔א כִּֽי־שֻׁדְּדָ֖ה כָּל־הָאָ֑רֶץ פִּתְאֹום֙ שֻׁדְּד֣וּ אֹֽהָלַ֔י רֶ֖גַע יְרִֽיעֹתָֽי׃

<a target = '_blank' href='https://hatanach.geulah.org.il/verse/citation.php?verse=Jer4:21'/> (פרק ד פסוק כא)</a>עַד־מָתַ֖י אֶרְאֶה־נֵּ֑ס אֶשְׁמְעָ֖ה קֹ֥ול שֹׁופָֽר׃ ס

<a target = '_blank' href='https://hatanach.geulah.org.il/verse/citation.php?verse=Jer4:22'/> (פרק ד פסוק כב)</a>כִּ֣י ׀ אֱוִ֣יל עַמִּ֗י אֹותִי֙ לֹ֣א יָדָ֔ע֯וּ בָּנִ֤ים סְכָלִים֨ הֵ֔מָּה וְלֹ֥א נְבֹונִ֖ים הֵ֑מָּה חֲכָמִ֥ים הֵ֨מָּה֨ לְהָרַ֔ע וּלְהֵיטִ֖יב לֹ֥א יָדָֽעוּ׃

<a target = '_blank' href='https://hatanach.geulah.org.il/verse/citation.php?verse=Jer4:23'/> (פרק ד פסוק כג)</a>רָאִ֨יתִי֨ אֶת־הָאָ֔רֶץ וְהִנֵּה־תֹ֖הוּ וָבֹ֑הוּ וְאֶל־הַשָּׁמַ֖יִם וְאֵ֥ין אֹורָֽם׃

<a target = '_blank' href='https://hatanach.geulah.org.il/verse/citation.php?verse=Jer4:24'/> (פרק ד פסוק כד)</a>רָאִ֨יתִי֨ הֶֽהָרִ֔ים וְהִנֵּ֖ה רֹֽעֲשִׁ֑ים וְכָל־הַגְּבָעֹ֖ות הִתְקַלְקָֽלוּ׃

<a target = '_blank' href='https://hatanach.geulah.org.il/verse/citation.php?verse=Jer4:25'/> (פרק ד פסוק כה)</a>רָאִ֕יתִי וְהִנֵּ֖ה אֵ֣ין הָֽאָדָ֑ם וְכָל־עֹ֥וף הַשָּׁמַ֖יִם נָדָֽדוּ׃

<a target = '_blank' href='https://hatanach.geulah.org.il/verse/citation.php?verse=Jer4:26'/> (פרק ד פסוק כו)</a>רָאִ֕יתִי וְהִנֵּ֥ה הַכַּרְמֶ֖ל הַמִּדְבָּ֑ר וְכָל־עָרָ֗יו נִתְּצוּ֙ מִפְּנֵ֣י יְהֹוָ֔ה מִפְּנֵ֖י חֲרֹ֥ון אַפֹּֽו׃ ס

<a target = '_blank' href='https://hatanach.geulah.org.il/verse/citation.php?verse=Jer4:27'/> (פרק ד פסוק כז)</a>כִּי־כֹה֙ אָמַ֣ר יְהֹוָ֔ה שְׁמָמָ֥ה תִֽהְיֶ֖ה כָּל־הָאָ֑רֶץ וְכָלָ֖ה לֹ֥א אֶֽעֱשֶֽׂה׃ פ

<a target = '_blank' href='https://hatanach.geulah.org.il/verse/citation.php?verse=Jer4:28'/> (פרק ד פסוק כח)</a>עַל־זֹאת֙ תֶּֽאֱבַ֣ל הָאָ֔רֶץ וְקָֽדְר֥וּ הַשָּׁמַ֖יִם מִמָּ֑עַל עַ֤ל כִּֽי־דִבַּ֨רְתִּי֙ זַמֹּ֔תִי וְלֹ֥א נִחַ֖מְתִּי וְלֹֽא־אָשׁ֥וּב מִמֶּֽנָּה׃ ס

<a target = '_blank' href='https://hatanach.geulah.org.il/verse/citation.php?verse=Jer4:29'/> (פרק ד פסוק כט)</a>מִקֹּ֨ול פָּרָ֜שׁ וְרֹ֣מֵה קֶ֗שֶׁת בֹּרַ֙חַת֙ כָּל־הָעִ֔יר בָּ֚אוּ בֶּֽעָבִ֔ים וּבַכֵּפִ֖ים עָל֑וּ כָּל־הָעִ֣יר עֲזוּבָ֔ה וְאֵֽין־יֹושֵׁ֥ב בָּהֵ֖ן אִֽישׁ׃

<a target = '_blank' href='https://hatanach.geulah.org.il/verse/citation.php?verse=Jer4:30'/> (פרק ד פסוק ל)</a>וְאַ֨תְּי֯ שָׁד֜וּד מַֽה־תַּֽעֲשִׂ֗י כִּֽי־תִלְבְּשִׁ֨י שָׁנִ֜י כִּֽי־תַעְדִּ֣י עֲדִֽי־זָהָ֗ב כִּֽי־תִקְרְעִ֤י בַפּוּךְ֨ עֵינַ֔יִךְ לַשָּׁ֖וְא תִּתְיַפִּ֑י מָֽאֲסוּ־בָ֥ךְ עֹֽגְבִ֖ים נַפְשֵׁ֥ךְ יְבַקֵּֽשׁוּ׃

<a target = '_blank' href='https://hatanach.geulah.org.il/verse/citation.php?verse=Jer4:31'/> (פרק ד פסוק לא)</a>כִּי֩ קֹ֨ול כְּחֹולָ֜ה שָׁמַ֗עְתִּי צָרָה֙ כְּמַבְכִּירָ֔ה קֹ֧ול בַּת־צִיֹּ֛ון תִּתְיַפֵּ֖חַ תְּפָרֵ֣שׂ כַּפֶּ֑יהָ אֹֽוי־נָ֣א לִ֔י כִּי־עָֽיְפָ֥ה נַפְשִׁ֖י לְהֹֽרְגִֽים׃

<a target = '_blank' href='https://hatanach.geulah.org.il/verse/citation.php?verse=Jer5:1'/> (פרק ה פסוק א)</a>שֹֽׁוטְט֞וּ בְּחוּצֹ֣ות יְרֽוּשָׁלִַ֗ם וּרְאוּ־נָ֤א וּדְעוּ֨ וּבַקְשׁ֣וּ בִרְחֹֽובֹותֶ֔יהָ אִם־תִּמְצְא֣וּ אִ֔ישׁ אִם־יֵ֛שׁ עֹשֶׂ֥ה מִשְׁפָּ֖ט מְבַקֵּ֣שׁ אֱמוּנָ֑ה וְאֶסְלַ֖ח לָֽהּ׃

<a target = '_blank' href='https://hatanach.geulah.org.il/verse/citation.php?verse=Jer5:2'/> (פרק ה פסוק ב)</a>וְאִ֥ם חַי־יְהֹוָ֖ה יֹאמֵ֑רוּ לָכֵ֖֯ן לַשֶּׁ֥קֶר יִשָּׁבֵֽעוּ׃

<a target = '_blank' href='https://hatanach.geulah.org.il/verse/citation.php?verse=Jer5:3'/> (פרק ה פסוק ג)</a>יְהֹוָ֗ה עֵינֶיךָ֘ הֲלֹ֣וא לֶֽאֱמוּנָה֒ הִכִּ֤יתָה אֹתָם֙ וְֽלֹא־חָ֔לוּ כִּלִּיתָ֕ם מֵֽאֲנ֖וּ קַ֣חַת מוּסָ֑ר חִזְּק֤וּ פְנֵיהֶם֙ מִסֶּ֔לַע מֵֽאֲנ֖וּ לָשֽׁוּב׃

<a target = '_blank' href='https://hatanach.geulah.org.il/verse/citation.php?verse=Jer5:4'/> (פרק ה פסוק ד)</a>וַֽאֲנִ֣י אָמַ֔רְתִּי אַ֖ךְ דַּלִּ֖ים הֵ֑ם נֹֽואֲל֕וּ כִּ֣י לֹ֤א יָֽדְעוּ֙ דֶּ֣רֶךְ יְהֹוָ֔ה מִשְׁפַּ֖ט אֱלֹֽהֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer5:5'/> (פרק ה פסוק ה)</a>אֵֽלֲכָה־לִּ֤י אֶל־הַגְּדֹלִים֙ וַֽאֲדַבְּרָ֣ה אֹותָ֔ם כִּ֣י הֵ֗מָּה יָֽדְעוּ֙ דֶּ֣רֶךְ יְהֹוָ֔ה מִשְׁפַּ֖ט אֱלֹֽהֵיהֶ֑ם אַ֣ךְ הֵ֤מָּה יַחְדָּו֙ שָׁ֣בְרוּ עֹ֔ול נִתְּק֖וּ מֹֽוסֵרֹֽות׃

<a target = '_blank' href='https://hatanach.geulah.org.il/verse/citation.php?verse=Jer5:6'/> (פרק ה פסוק ו)</a>עַל־כֵּן֩ הִכָּ֨ם אַרְיֵ֜ה מִיַּ֗עַר זְאֵ֤ב עֲרָבֹות֙ יְשָׁדְדֵ֔ם נָמֵ֤ר שֹׁקֵד֙ עַל־עָ֣רֵיהֶ֔ם כָּל־הַיֹּוצֵ֥א מֵהֵ֖נָּה יִטָּרֵ֑ף כִּ֤י רַבּוּ֨ פִּשְׁעֵיהֶ֔ם עָֽצְמ֖וּ מְשֻׁבֹֽותֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer5:7'/> (פרק ה פסוק ז)</a>אֵ֤י לָזֹאת֙ אֶסְלַו֯ח־לָ֔ךְ בָּנַ֣יִךְ עֲזָב֔וּנִי וַיִּשָּֽׁבְע֖וּ בְּלֹ֣א אֱלֹהִ֑ים וָֽאַשְׂ֯בִּ֤עַ אֹותָם֙ וַיִּנְאָ֔פ֯וּ וּבֵ֥ית זֹונָ֖ה יִתְגֹּודָֽדוּ׃

<a target = '_blank' href='https://hatanach.geulah.org.il/verse/citation.php?verse=Jer5:8'/> (פרק ה פסוק ח)</a>סוּסִ֥ים מְוֻ֯זָּנִ֖ים מַשְׁכִּ֣ים הָי֑וּ אִ֛ישׁ אֶל־אֵ֥שֶׁת רֵעֵ֖הוּ יִצְהָֽלוּ׃

<a target = '_blank' href='https://hatanach.geulah.org.il/verse/citation.php?verse=Jer5:9'/> (פרק ה פסוק ט)</a>הַֽעַל־אֵ֥לֶּה לֹֽוא־אֶפְקֹ֖ד נְאֻם־יְהֹוָ֑ה וְאִם־בְּגֹוי֨ אֲשֶׁ֣ר כָּזֶ֔ה לֹ֥א תִתְנַקֵּ֖ם נַפְשִֽׁי׃ פ

<a target = '_blank' href='https://hatanach.geulah.org.il/verse/citation.php?verse=Jer5:10'/> (פרק ה פסוק י)</a>עֲל֤וּ בְשָֽׁרֹותֶ֨יהָ֙ וְשַׁחֵ֔תוּ וְכָלָ֖ה אַל־תַּֽעֲשׂ֑וּ הָסִ֨ירוּ֨ נְטִ֣ישֹׁותֶ֔יהָ כִּ֛י לֹ֥וא לַֽיהֹוָ֖ה הֵֽמָּה׃

<a target = '_blank' href='https://hatanach.geulah.org.il/verse/citation.php?verse=Jer5:11'/> (פרק ה פסוק יא)</a>כִּי֩ בָגֹ֨וד בָּֽגְד֜וּ בִּ֗י בֵּ֧ית יִשְׂרָאֵ֛ל וּבֵ֥ית יְהוּדָ֖ה נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer5:12'/> (פרק ה פסוק יב)</a>כִּֽחֲשׁוּ֙ בַּֽיהֹוָ֔ה וַיֹּֽאמְר֖וּ לֹוא־ה֑וּא וְלֹֽא־תָבֹ֤וא עָלֵ֨ינוּ֨ רָעָ֔ה וְחֶ֥רֶב וְרָעָ֖ב לֹ֥וא נִרְאֶֽה׃

<a target = '_blank' href='https://hatanach.geulah.org.il/verse/citation.php?verse=Jer5:13'/> (פרק ה פסוק יג)</a>וְהַנְּבִיאִים֙ יִֽהְי֣וּ לְר֔וּחַ וְהַדִּבֵּ֖ר אֵ֣ין בָּהֶ֑ם כֹּ֥ה יֵֽעָשֶׂ֖ה לָהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer5:14'/> (פרק ה פסוק יד)</a>לָכֵ֗ן כֹּֽה־אָמַ֤ר יְהֹוָה֙ אֱלֹהֵ֣י צְבָאֹ֔ות יַ֚עַן דַּבֶּרְכֶ֔ם אֶת־הַדָּבָ֖ר הַזֶּ֑ה הִֽנְנִ֣י נֹתֵן֩ דְּבָרַ֨י בְּפִ֜יךָ לְאֵ֗שׁ וְהָעָ֥ם הַזֶּ֛ה עֵצִ֖ים וַֽאֲכָלָֽתַם׃

<a target = '_blank' href='https://hatanach.geulah.org.il/verse/citation.php?verse=Jer5:15'/> (פרק ה פסוק טו)</a>הִֽנְנִ֣י מֵבִיא֩ עֲלֵיכֶ֨ם גֹּ֧וי מִמֶּרְחָ֛ק בֵּ֥ית יִשְׂרָאֵ֖ל נְאֻם־יְהֹוָ֑ה גֹּ֣וי ׀ אֵיתָ֣ן ה֗וּא גֹּ֤וי מֵֽעֹולָם֨ ה֔וּא גֹּ֚וי לֹֽא־תֵדַ֣ע לְשֹׁונֹ֔ו וְלֹ֥א תִשְׁמַ֖ע מַה־יְדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Jer5:16'/> (פרק ה פסוק טז)</a>אַשְׁפָּתֹ֖ו כְּקֶ֣בֶר פָּת֑וּחַ כֻּלָּ֖ם גִּבֹּורִֽים׃

<a target = '_blank' href='https://hatanach.geulah.org.il/verse/citation.php?verse=Jer5:17'/> (פרק ה פסוק יז)</a>וְאָכַ֨ל קְצִֽירְךָ֜ וְלַחְמֶ֗ךָ יֹֽאכְלוּ֙ בָּנֶ֣יךָ וּבְנֹותֶ֔יךָ יֹאכַ֤ל צֹֽאנְךָ֙ וּבְקָרֶ֔ךָ יֹאכַ֥ל גַּפְנְךָ֖ וּתְאֵֽנָתֶ֑ךָ יְרשֵׁ֞שׁ עָרֵ֣י מִבְצָרֶ֗יךָ אֲשֶׁ֥ר אַתָּ֛ה בֹּוטֵ֥חַ בָּהֵ֖נָּה בֶּחָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer5:18'/> (פרק ה פסוק יח)</a>וְגַ֛ם בַּיָּמִ֥ים הָהֵ֖מָּה נְאֻם־יְהֹוָ֑ה לֹא־אֶֽעֱשֶׂ֥ה אִתְּכֶ֖ם כָּלָֽה׃

<a target = '_blank' href='https://hatanach.geulah.org.il/verse/citation.php?verse=Jer5:19'/> (פרק ה פסוק יט)</a>וְהָיָה֨ כִּ֣י תֹֽאמְר֔וּ תַּ֣חַת מֶ֗ה עָשָׂ֨ה יְהֹוָ֧ה אֱלֹהֵ֛ינוּ לָ֖נוּ אֶת־כָּל־אֵ֑לֶּה וְאָֽמַרְתָּ֣ אֲלֵיהֶ֗ם כַּֽאֲשֶׁ֨ר עֲזַבְתֶּ֤ם אֹותִי֨ וַתַּֽעַבְד֞וּ אֱלֹהֵ֤י נֵכָר֨ בְּאַרְצְכֶ֔ם כֵּ֚ן תַּֽעַבְד֣וּ זָרִ֔ים בְּאֶ֖רֶץ לֹ֥א לָכֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer5:20'/> (פרק ה פסוק כ)</a>הַגִּ֥ידוּ זֹ֖את בְּבֵ֣ית יַֽעֲקֹ֑ב וְהַשְׁמִיע֥וּהָ בִֽיהוּדָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer5:21'/> (פרק ה פסוק כא)</a>שִׁמְעוּ־נָ֣א זֹ֔את עַם־סָכָ֖ל וְאֵ֣ין לֵ֑ב עֵינַ֤יִם לָהֶם֙ וְלֹ֣א יִרְא֔וּ אָזְנַ֥יִם לָהֶ֖ם וְלֹ֥א יִשְׁמָֽעוּ׃

<a target = '_blank' href='https://hatanach.geulah.org.il/verse/citation.php?verse=Jer5:22'/> (פרק ה פסוק כב)</a>הַֽאֹותִ֨י לֹא־תִירָ֜אוּ נְאֻם־יְהֹוָ֗ה אִ֤ם מִפָּנַי֙ לֹ֣א תָחִ֔ילוּ אֲשֶׁר־שַׂ֤מְתִּי חֹול֨ גְּב֣וּל לַיָּ֔ם חָק־עֹולָ֖ם וְלֹ֣א יַֽעַבְרֶ֑נְהוּ וַיִּתְגָּֽעֲשׁוּ֨ וְלֹ֣א יוּכָ֔ל֯וּ וְהָמ֥וּ גַלָּ֖יו וְלֹא־יַֽעַבְרֻֽנְהוּ׃

<a target = '_blank' href='https://hatanach.geulah.org.il/verse/citation.php?verse=Jer5:23'/> (פרק ה פסוק כג)</a>וְלָעָ֤ם הַזֶּה֙ הָיָ֔ה לֵ֖ב סֹורֵ֣ר וּמֹורֶ֑ה סָ֖רוּ וַיֵּלֵֽכוּ׃

<a target = '_blank' href='https://hatanach.geulah.org.il/verse/citation.php?verse=Jer5:24'/> (פרק ה פסוק כד)</a>וְלֹוא־אָֽמְר֣וּ בִלְבָבָ֗ם נִ֤ירָא נָא֙ אֶת־יְהֹוָ֣ה אֱלֹהֵ֔ינוּ הַנֹּתֵ֗ן גֶּ֛שֶׁם ו֯יֹרֶ֥ה וּמַלְקֹ֖ושׁ בְּעִתֹּ֑ו שְׁבֻעֹ֛ת חֻקֹּ֥ות קָצִ֖יר יִשְׁמָר־לָֽנוּ׃

<a target = '_blank' href='https://hatanach.geulah.org.il/verse/citation.php?verse=Jer5:25'/> (פרק ה פסוק כה)</a>עֲוֹנֹֽותֵיכֶ֖ם הִטּוּ־אֵ֑לֶּה וְחַטֹּ֣או֯תֵיכֶ֔ם מָֽנְע֥וּ הַטֹּ֖וב מִכֶּֽם׃

<a target = '_blank' href='https://hatanach.geulah.org.il/verse/citation.php?verse=Jer5:26'/> (פרק ה פסוק כו)</a>כִּֽי־נִמְצְא֥וּ בְעַמִּ֖י רְשָׁעִ֑ים יָשׁוּר֨ כְּשַׁ֣ךְ יְקוּשִׁ֔ים הִצִּ֥יבוּ מַשְׁחִ֖ית אֲנָשִׁ֥ים יִלְכֹּֽדוּ׃

<a target = '_blank' href='https://hatanach.geulah.org.il/verse/citation.php?verse=Jer5:27'/> (פרק ה פסוק כז)</a>כִּכְלוּב֨ מָ֣לֵא עֹ֔וף כֵּ֥ן בָּֽתֵּיהֶ֖ם מְלֵאִ֣ים מִרְמָ֑ה עַל־כֵּ֥ן גָּֽדְל֖וּ וַיַּֽעֲשִֽׁירוּ׃

<a target = '_blank' href='https://hatanach.geulah.org.il/verse/citation.php?verse=Jer5:28'/> (פרק ה פסוק כח)</a>שָֽׁמְנ֣וּ עָֽשְׁת֗וּ גַּ֚ם עָֽבְר֣וּ דִבְרֵי־רָ֔ע דִּ֣ין לֹא־דָ֔נוּ דִּ֥ין יָתֹ֖ום וְיַצְלִ֑יחוּ וּמִשְׁפַּ֥ט אֶבְיֹונִ֖ים לֹ֥א שָׁפָֽטוּ׃

<a target = '_blank' href='https://hatanach.geulah.org.il/verse/citation.php?verse=Jer5:29'/> (פרק ה פסוק כט)</a>הַֽעַל־אֵ֥לֶּה לֹֽא־אֶפְקֹ֖ד נְאֻם־יְהֹוָ֑ה אִ֚ם בְּגֹ֣וי אֲשֶׁר־כָּזֶ֔ה לֹ֥א תִתְנַקֵּ֖ם נַפְשִֽׁי׃ ס

<a target = '_blank' href='https://hatanach.geulah.org.il/verse/citation.php?verse=Jer5:30'/> (פרק ה פסוק ל)</a>שַׁמָּה֨ וְשַׁ֣עֲרוּרָ֔ה נִֽהְיְתָ֖ה בָּאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer5:31'/> (פרק ה פסוק לא)</a>הַנְּבִאִ֞ים נִבְּא֣וּ בַשֶּׁ֗קֶר וְהַכֹּֽהֲנִים֨ יִרְדּ֣וּ עַל־יְדֵיהֶ֔ם וְעַמִּ֖י אָ֣הֲבוּ כֵ֑ן וּמַה־תַּֽעֲשׂ֖וּ לְאַֽחֲרִיתָֽהּ׃

<a target = '_blank' href='https://hatanach.geulah.org.il/verse/citation.php?verse=Jer6:1'/> (פרק ו פסוק א)</a>הָעִ֣זוּ ׀ בְּנֵ֣י בִנְיָמִ֗ן מִקֶּ֨רֶב֨ יְר֣וּשָׁלִַ֔ם וּבִתְקֹ֨ועַ֨ תִּקְע֣וּ שֹׁופָ֔ר וְעַל־בֵּ֥ית הַכֶּ֖רֶם שְׂא֣וּ מַשְׂאֵ֑ת כִּ֥י רָעָ֛ה נִשְׁקְפָ֥ה מִצָּפֹ֖ון וְשֶׁ֥בֶר גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer6:2'/> (פרק ו פסוק ב)</a>הַנָּוָה֨ וְהַמְּעֻנָּגָ֔ה דָּמִ֖יתִי בַּת־צִיֹּֽון׃

<a target = '_blank' href='https://hatanach.geulah.org.il/verse/citation.php?verse=Jer6:3'/> (פרק ו פסוק ג)</a>אֵלֶ֛יהָ יָבֹ֥אוּ רֹעִ֖ים וְעֶדְרֵיהֶ֑ם תָּֽקְע֨וּ עָלֶ֤יהָ אֹֽהָלִים֨ סָבִ֔יב רָע֖וּ אִ֥ישׁ אֶת־יָדֹֽו׃

<a target = '_blank' href='https://hatanach.geulah.org.il/verse/citation.php?verse=Jer6:4'/> (פרק ו פסוק ד)</a>קַדְּשׁ֤וּ עָלֶ֨יהָ֙ מִלְחָמָ֔ה ק֖וּמוּ וְנַֽעֲלֶ֣ה בַצָּֽהֳרָ֑יִם אֹ֥וי לָ֨נוּ֙ כִּֽי־פָנָ֣ה הַיֹּ֔ום כִּֽי־יִנָּט֖וּ צִֽלְלֵי־עָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer6:5'/> (פרק ו פסוק ה)</a>ק֚וּמוּ וְנַֽעֲלֶ֣ה בַלָּ֔יְלָה וְנַשְׁחִ֖יתָה אַרְמְנֹותֶֽיהָ׃ ס

<a target = '_blank' href='https://hatanach.geulah.org.il/verse/citation.php?verse=Jer6:6'/> (פרק ו פסוק ו)</a>כִּ֣י כֹ֤ה אָמַר֙ יְהֹוָ֣ה צְבָאֹ֔ות כִּרְת֣וּ עֵצָ֔ה֯ וְשִׁפְכ֥וּ עַל־יְרֽוּשָׁלִַ֖ם סֹלְלָ֑ה הִ֚יא הָעִ֣יר הָפְקַ֔ד כֻּלָּ֖הּ ע֥שֶׁק בְּקִרְבָּֽהּ׃

<a target = '_blank' href='https://hatanach.geulah.org.il/verse/citation.php?verse=Jer6:7'/> (פרק ו פסוק ז)</a>כְּהָקִ֥יר בַּ֨וִ֯ר֙ מֵימֶ֔יהָ כֵּ֖ן הֵקֵ֣רָה רָֽעָתָ֑הּ חָמָ֣ס וָ֠שֹׁד יִשָּׁ֨מַע בָּ֜הּ עַל־פָּנַ֛י תָּמִ֖יד חֳלִ֥י וּמַכָּֽה׃

<a target = '_blank' href='https://hatanach.geulah.org.il/verse/citation.php?verse=Jer6:8'/> (פרק ו פסוק ח)</a>הִוָּֽסְרִי֙ יְר֣וּשָׁלִַ֔ם פֶּן־תֵּקַ֥ע נַפְשִׁ֖י מִמֵּ֑ךְ פֶּן־אֲשִׂימֵ֣ךְ שְׁמָמָ֔ה אֶ֖רֶץ לֹ֥וא נֹושָֽׁבָה׃ ס

<a target = '_blank' href='https://hatanach.geulah.org.il/verse/citation.php?verse=Jer6:9'/> (פרק ו פסוק ט)</a>כֹּ֤ה אָמַר֙ יְהֹוָ֣ה צְבָאֹ֔ות עֹולֵ֛ל יְעֹֽולְל֥וּ כַגֶּ֖פֶן שְׁאֵרִ֣ית יִשְׂרָאֵ֑ל הָשֵׁב֙ יָֽדְךָ֔ כְּבֹוצֵ֖ר עַל־סַלְסִלֹּֽות׃

<a target = '_blank' href='https://hatanach.geulah.org.il/verse/citation.php?verse=Jer6:10'/> (פרק ו פסוק י)</a>עַל־מִ֨י אֲדַבְּרָ֤ה וְאָעִ֨ידָה֨ וְיִשְׁמָ֔ע֯וּ הִנֵּה֙ עֲרֵלָ֣ה אָזְנָ֔ם וְלֹ֥א יֽוּכְל֖וּ לְהַקְשִׁ֑יב הִנֵּ֣ה דְבַר־יְהֹוָ֗ה הָיָ֥ה לָהֶ֛ם לְחֶרְפָּ֖ה לֹ֥א יַחְפְּצוּ־בֹֽו׃

<a target = '_blank' href='https://hatanach.geulah.org.il/verse/citation.php?verse=Jer6:11'/> (פרק ו פסוק יא)</a>וְאֵת֩ חֲמַ֨ת יְהֹוָ֤ה ׀ מָלֵ֨אתִי֙ נִלְאֵ֣יתִי הָכִ֔יל שְׁפֹ֤ךְ עַל־עֹולָל֨ בַּח֔וּץ וְעַ֛ל סֹ֥וד בַּֽחוּרִ֖ים יַחְדָּ֑ו כִּֽי־גַם־אִ֤ישׁ עִם־אִשָּׁה֨ יִלָּכֵ֔דוּ זָקֵ֖ן עִם־מְלֵ֥א יָמִֽים׃

<a target = '_blank' href='https://hatanach.geulah.org.il/verse/citation.php?verse=Jer6:12'/> (פרק ו פסוק יב)</a>וְנָסַ֤בּוּ בָֽתֵּיהֶם֙ לַֽאֲחֵרִ֔ים שָׂדֹ֥ות וְנָשִׁ֖ים יַחְדָּ֑ו כִּֽי־אַטֶּ֧ה אֶת־יָדִ֛י עַל־יֽשְׁבֵ֥י הָאָ֖רֶץ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer6:13'/> (פרק ו פסוק יג)</a>כִּ֤י מִקְּטַנָּם֙ וְעַד־גְּדֹולָ֔ם כֻּלֹּ֖ו בֹּוצֵ֣עַ בָּ֑צַע וּמִנָּבִיא֙ וְעַד־כֹּהֵ֔ן כֻּלֹּ֖ו עֹ֥שֶׂה שָּֽׁקֶר׃

<a target = '_blank' href='https://hatanach.geulah.org.il/verse/citation.php?verse=Jer6:14'/> (פרק ו פסוק יד)</a>וַיְרַפְּא֞וּ אֶת־שֶׁ֤בֶר עַמִּי֨ עַל־נְקַלָּ֔ה לֵאמֹ֖ר שָׁלֹ֣ום ׀ שָׁלֹ֑ום וְאֵ֖ין שָׁלֹֽום׃

<a target = '_blank' href='https://hatanach.geulah.org.il/verse/citation.php?verse=Jer6:15'/> (פרק ו פסוק טו)</a>הֹבִ֕ישׁוּ כִּי־תֹֽועֵבָ֖ה עָשׂ֑וּ גַּם־בֹּ֣ושׁ לֹֽא־יֵבֹ֗ושׁוּ גַּם־הַכְלִים֙ לֹ֣א יָדָ֔ע֯וּ לָכֵ֞ן יִפְּל֧וּ בַנֹּֽפְלִ֛ים בְּעֵֽת־פְּקַדְתִּ֥ים יִכָּֽשְׁל֖וּ אָמַ֥ר יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer6:16'/> (פרק ו פסוק טז)</a>כֹּ֣ה אָמַ֣ר יְהֹוָ֡ה עִמְדוּ֩ עַל־דְּרָכִ֨ים וּרְא֜וּ וְשַֽׁאֲל֣וּ ׀ לִנְתִבֹ֣ות עֹולָ֗ם אֵי־זֶ֨ה דֶּ֤רֶךְ הַטֹּוב֨ וּלְכוּ־בָ֔הּ וּמִצְא֥וּ מַרְגֹּ֖ועַ לְנַפְשְׁכֶ֑ם וַיֹּֽאמְר֖וּ לֹ֥א נֵלֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer6:17'/> (פרק ו פסוק יז)</a>וַֽהֲקִֽמֹתִ֤י עֲלֵיכֶם֨ צֹפִ֔ים הַקְשִׁ֖יבוּ לְקֹ֣ול שֹׁופָ֑ר וַיֹּֽאמְר֖וּ לֹ֥א נַקְשִֽׁיב׃

<a target = '_blank' href='https://hatanach.geulah.org.il/verse/citation.php?verse=Jer6:18'/> (פרק ו פסוק יח)</a>לָכֵ֖ן שִׁמְע֣וּ הַגֹּויִ֑ם וּדְעִ֥י עֵדָ֖ה אֶת־אֲשֶׁר־בָּֽם׃

<a target = '_blank' href='https://hatanach.geulah.org.il/verse/citation.php?verse=Jer6:19'/> (פרק ו פסוק יט)</a>שִׁמְעִ֣י הָאָ֔רֶץ הִנֵּ֨ה אָנֹכִ֜י מֵבִ֥יא רָעָ֛ה אֶל־הָעָ֥ם הַזֶּ֖ה פְּרִ֣י מַחְשְׁבֹותָ֑ם כִּ֤י עַל־דְּבָרַי֙ לֹ֣א הִקְשִׁ֔יבוּ וְתֹֽורָתִ֖י וַיִּמְאֲסוּ־בָֽהּ׃

<a target = '_blank' href='https://hatanach.geulah.org.il/verse/citation.php?verse=Jer6:20'/> (פרק ו פסוק כ)</a>לָֽמָּה־זֶּ֨ה לִ֤י לְבֹונָה֙ מִשְּׁבָ֣א תָבֹ֔וא וְקָנֶ֥ה הַטֹּ֖וב מֵאֶ֣רֶץ מֶרְחָ֑ק עֹלֹֽותֵיכֶם֙ לֹ֣א לְרָצֹ֔ון וְזִבְחֵיכֶ֖ם לֹא־עָ֥רְבוּ לִֽי׃

<a target = '_blank' href='https://hatanach.geulah.org.il/verse/citation.php?verse=Jer6:21'/> (פרק ו פסוק כא)</a>לָכֵ֗ן כֹּ֚ה אָמַ֣ר יְהֹוָ֔ה הִֽנְנִ֥י נֹתֵ֛ן אֶל־הָעָ֥ם הַזֶּ֖ה מִכְשֹׁלִ֑ים וְכָ֣שְׁלוּ בָ֠ם אָבֹ֨ות וּבָנִ֥ים יַחְדָּ֛ו שָׁכֵ֥ן וְרֵעֹ֖ו יְ֯אָבָֽדוּ׃ ס

<a target = '_blank' href='https://hatanach.geulah.org.il/verse/citation.php?verse=Jer6:22'/> (פרק ו פסוק כב)</a>כֹּ֚ה אָמַ֣ר יְהֹוָ֔ה הִנֵּ֛ה עַ֥ם בָּ֖א מֵאֶ֣רֶץ צָפֹ֑ון וְגֹ֣וי גָּדֹ֔ול יֵעֹ֖ור מִיַּרְכְּתֵי־אָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer6:23'/> (פרק ו פסוק כג)</a>קֶ֣שֶׁת וְכִידֹ֞ון יַֽחֲזִ֗יקוּ אַכְזָרִ֥י הוּא֙ וְלֹ֣א יְרַחֵ֔מוּ קֹולָם֙ כַּיָּ֣ם יֶֽהֱמֶ֔ה וְעַל־סוּסִ֖ים יִרְכָּ֑בוּ עָר֗וּךְ כְּאִישׁ֨ לַמִּלְחָמָ֔ה עָלַ֖יִךְ בַּת־צִיֹּֽון׃

<a target = '_blank' href='https://hatanach.geulah.org.il/verse/citation.php?verse=Jer6:24'/> (פרק ו פסוק כד)</a>שָׁמַ֥עְנוּ אֶת־שָׁמְעֹ֖ו רָפ֣וּ יָדֵ֑ינוּ צָרָה֨ הֶֽחֱזִיקַ֔תְנוּ חִ֖יל כַּיֹּֽולֵדָֽה׃

<a target = '_blank' href='https://hatanach.geulah.org.il/verse/citation.php?verse=Jer6:25'/> (פרק ו פסוק כה)</a>אַל־תֵּֽצְא֯יּ֙ הַשָּׂדֶ֔ה וּבַדֶּ֖רֶךְ אַל־תֵּלֵ֑כיּ֯ כִּ֚י חֶ֣רֶב לְאֹיֵ֔ב מָגֹ֖ור מִסָּבִֽיב׃

<a target = '_blank' href='https://hatanach.geulah.org.il/verse/citation.php?verse=Jer6:26'/> (פרק ו פסוק כו)</a>בַּת־עַמִּ֤י חִגְרִי־שָׂ֯ק֨ וְהִתְפַּלְּשִׁ֣י בָאֵ֔פֶר אֵ֤בֶל יָחִיד֙ עֲשִׂי־לָ֔ךְ מִסְפַּ֖ד תַּמְרוּרִ֑ים כִּ֣י פִתְאֹ֔ם יָבֹ֥א הַשֹּׁדֵ֖ד עָלֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer6:27'/> (פרק ו פסוק כז)</a>בָּחֹ֛ון נְתַתִּ֥יךָ בְעַמִּ֖י מִבְצָ֑ר וְתֵדַ֕ע וּבָֽחַנְתָּ֖ אֶת־דַּרְכָּֽם׃

<a target = '_blank' href='https://hatanach.geulah.org.il/verse/citation.php?verse=Jer6:28'/> (פרק ו פסוק כח)</a>כֻּלָּם֨ סָרֵ֣י סֹֽורְרִ֔ים הֹֽלְכֵ֥י רָכִ֖יל נְח֣שֶׁת וּבַרְזֶ֑ל כֻּלָּ֥ם מַשְׁחִיתִ֖ים הֵֽמָּה׃

<a target = '_blank' href='https://hatanach.geulah.org.il/verse/citation.php?verse=Jer6:29'/> (פרק ו פסוק כט)</a>נָחַ֣ר מַפֻּ֔חַ מֵאֵ֖שׁ֯תַּ֣ם עֹפָ֑רֶת לַשָּׁוְא֙ צָרַ֣ף צָרֹ֔וף וְרָעִ֖ים לֹ֥א נִתָּֽקוּ׃

<a target = '_blank' href='https://hatanach.geulah.org.il/verse/citation.php?verse=Jer6:30'/> (פרק ו פסוק ל)</a>כֶּ֣סֶף נִמְאָ֔ס קָֽרְא֖וּ לָהֶ֑ם כִּֽי־מָאַ֥ס יְהֹוָ֖ה בָּהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Jer7:1'/> (פרק ז פסוק א)</a>הַדָּבָר֙ אֲשֶׁ֣ר הָיָ֣ה אֶל־יִרְמְיָ֔הוּ מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer7:2'/> (פרק ז פסוק ב)</a>עֲמֹ֗ד בְּשַׁ֨עַר֙ בֵּ֣ית יְהֹוָ֔ה וְקָרָ֣אתָ שָּׁ֔ם אֶת־הַדָּבָ֖ר הַזֶּ֑ה וְאָֽמַרְתָּ֞ שִׁמְע֣וּ דְבַר־יְהֹוָ֗ה כָּל־יְהוּדָה֨ הַבָּאִים֙ בַּשְּׁעָרִ֣ים הָאֵ֔לֶּה לְהִשְׁתַּֽחֲוֹ֖ת לַֽיהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer7:3'/> (פרק ז פסוק ג)</a>כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל הֵיטִ֥יבוּ דַרְכֵיכֶ֖ם וּמַֽעַלְלֵיכֶ֑ם וַֽאֲשַׁכְּנָ֥ה אֶתְכֶ֖ם בַּמָּקֹ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer7:4'/> (פרק ז פסוק ד)</a>אַל־תִּבְטְח֣וּ לָכֶ֔ם אֶל־דִּבְרֵ֥י הַשֶּׁ֖קֶר לֵאמֹ֑ר הֵיכַ֤ל יְהֹוָה֨ הֵיכַ֣ל יְהֹוָ֔ה הֵיכַ֥ל יְהֹוָ֖ה הֵֽמָּה׃

<a target = '_blank' href='https://hatanach.geulah.org.il/verse/citation.php?verse=Jer7:5'/> (פרק ז פסוק ה)</a>כִּ֤י אִם־הֵיטֵיב֙ תֵּיטִ֔יבוּ אֶת־דַּרְכֵיכֶ֖ם וְאֶת־מַֽעַלְלֵיכֶ֑ם אִם־עָשֹׂ֤ו תַֽעֲשׂוּ֙ מִשְׁפָּ֔ט בֵּ֥ין אִ֖ישׁ וּבֵ֥ין רֵעֵֽהוּ׃

<a target = '_blank' href='https://hatanach.geulah.org.il/verse/citation.php?verse=Jer7:6'/> (פרק ז פסוק ו)</a>גֵּ֣ר יָתֹ֤ום וְאַלְמָנָה֨ לֹ֣א תַֽעֲשֹׁ֔קוּ וְדָ֣ם נָקִ֔י אַֽל־תִּשְׁפְּכ֖וּ בַּמָּקֹ֣ום הַזֶּ֑ה וְאַֽחֲרֵ֨י אֱלֹהִ֧ים אֲחֵרִ֛ים לֹ֥א תֵֽלְכ֖וּ לְרַ֥ע לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer7:7'/> (פרק ז פסוק ז)</a>וְשִׁכַּנְתִּ֤י אֶתְכֶם֨ בַּמָּקֹ֣ום הַזֶּ֔ה בָּאָ֕רֶץ אֲשֶׁ֥ר נָתַ֖תִּי לַֽאֲבֹֽותֵיכֶ֑ם לְמִן־עֹולָ֖ם וְעַד־עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer7:8'/> (פרק ז פסוק ח)</a>הִנֵּ֤ה אַתֶּם֨ בֹּֽטְחִ֣ים לָכֶ֔ם עַל־דִּבְרֵ֖י הַשָּׁ֑קֶר לְבִלְתִּ֖י הֹועִֽיל׃

<a target = '_blank' href='https://hatanach.geulah.org.il/verse/citation.php?verse=Jer7:9'/> (פרק ז פסוק ט)</a>הֲגָנֹ֤ב ׀ רָצֹחַ֙ וְנָאֹ֔ף וְהִשָּׁבֵ֥עַ לַשֶּׁ֖קֶר וְקַטֵּ֣ר לַבָּ֑עַל וְהָלֹ֗ךְ אַֽחֲרֵ֛י אֱלֹהִ֥ים אֲחֵרִ֖ים אֲשֶׁ֥ר לֹֽא־יְדַעְתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer7:10'/> (פרק ז פסוק י)</a>וּבָאתֶ֞ם וַֽעֲמַדְתֶּ֣ם לְפָנַ֗י בַּבַּ֤יִת הַזֶּה֙ אֲשֶׁ֣ר נִקְרָא־שְׁמִ֣י עָלָ֔יו וַֽאֲמַרְתֶּ֖ם נִצַּ֑֯לְנוּ לְמַ֣עַן עֲשֹׂ֔ות אֵ֥ת כָּל־הַתֹּֽועֵבֹ֖ת הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer7:11'/> (פרק ז פסוק יא)</a>הַֽמְעָרַ֣ת פָּֽרִצִ֗ים הָיָ֨ה הַבַּ֧יִת הַזֶּ֛ה אֲשֶׁר־נִקְרָ֥א שְׁמִֽי־עָלָ֖יו בְּעֵֽינֵיכֶ֑ם גַּ֧ם אָֽנֹכִ֛י הִנֵּ֥ה רָאִ֖יתִי נְאֻם־יְהֹוָֽה׃ 

<a target = '_blank' href='https://hatanach.geulah.org.il/verse/citation.php?verse=Jer7:12'/> (פרק ז פסוק יב)</a>כִּ֣י לְכוּ־נָ֗א אֶל־מְקֹומִי֙ אֲשֶׁ֣ר בְּשִׁילֹ֔ו אֲשֶׁ֨ר שִׁכַּ֧נְתִּֽי שְׁמִ֛י שָׁ֖ם בָּרִֽאשֹׁונָ֑ה וּרְאוּ֙ אֵ֣ת אֲשֶׁר־עָשִׂ֣יתִי לֹ֔ו מִפְּנֵ֕י רָעַ֖ת עַמִּ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer7:13'/> (פרק ז פסוק יג)</a>וְעַתָּ֗ה יַ֧עַן עֲשֹֽׂותְכֶ֛ם אֶת־כָּל־הַמַּֽעֲשִׂ֥ים הָאֵ֖לֶּה נְאֻם־יְהֹוָ֑ה וָֽאֲדַבֵּ֨ר אֲלֵיכֶ֜ם הַשְׁכֵּ֤ם וְדַבֵּר֙ וְלֹ֣א שְׁמַעְתֶּ֔ם וָֽאֶקְרָ֥א אֶתְכֶ֖ם וְלֹ֥א עֲנִיתֶֽם׃

<a target = '_blank' href='https://hatanach.geulah.org.il/verse/citation.php?verse=Jer7:14'/> (פרק ז פסוק יד)</a>וְעָשִׂ֜יתִי לַבַּ֣יִת ׀ אֲשֶׁ֧ר נִֽקְרָא־שְׁמִ֣י עָלָ֗יו אֲשֶׁ֤ר אַתֶּם֙ בֹּֽטְחִ֣ים בֹּ֔ו וְלַ֨מָּקֹ֔ום אֲשֶׁר־נָתַ֥תִּי לָכֶ֖ם וְלַאֲבֹֽותֵיכֶ֑ם כַּֽאֲשֶׁ֥ר עָשִׂ֖יתִי לְשִׁלֹֽו׃

<a target = '_blank' href='https://hatanach.geulah.org.il/verse/citation.php?verse=Jer7:15'/> (פרק ז פסוק טו)</a>וְהִשְׁלַכְתִּ֥י אֶתְכֶ֖ם מֵעַ֣ל פָּנָ֑י כַּֽאֲשֶׁ֤ר הִשְׁלַ֨כְתִּי֙ אֶת־כָּל־אֲחֵיכֶ֔ם אֵ֖ת כָּל־זֶ֥רַע אֶפְרָֽיִם׃ ס

<a target = '_blank' href='https://hatanach.geulah.org.il/verse/citation.php?verse=Jer7:16'/> (פרק ז פסוק טז)</a>וְאַתָּ֞ה אַל־תִּתְפַּלֵּ֣ל ׀ בְּעַד־הָעָ֣ם הַזֶּ֗ה וְאַל־תִּשָּׂ֧א בַֽעֲדָ֛ם רִנָּ֥ה וּתְפִלָּ֖ה וְאַל־תִּפְגַּע־בִּ֑י כִּֽי־אֵינֶ֥נִּי שֹׁמֵ֖עַ אֹתָֽךְ׃

<a target = '_blank' href='https://hatanach.geulah.org.il/verse/citation.php?verse=Jer7:17'/> (פרק ז פסוק יז)</a>הַאֵֽינְךָ֣ רֹאֶ֔ה מָ֛ה הֵ֥מָּה עֹשִׂ֖ים בְּעָרֵ֣י יְהוּדָ֑ה וּבְחוּצֹ֖ות יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer7:18'/> (פרק ז פסוק יח)</a>הַבָּנִ֞ים מְלַקְּטִ֣ים עֵצִ֗ים וְהָֽאָבֹות֙ מְבַֽעֲרִ֣ים אֶת־הָאֵ֔שׁ וְהַנָּשִׁ֖ים לָשֹׁ֣ות בָּצֵ֑ק לַֽעֲשֹׂ֨ות כַּוָּנִ֜ים לִמְלֶ֣כֶת הַשָּׁמַ֗יִם וְהַסֵּ֤ךְ נְסָכִים֨ לֵֽאלֹהִ֣ים אֲחֵרִ֔ים לְמַ֖עַן הַכְעִסֵֽנִי׃

<a target = '_blank' href='https://hatanach.geulah.org.il/verse/citation.php?verse=Jer7:19'/> (פרק ז פסוק יט)</a>הַֽאֹתִ֛י הֵ֥ם מַכְעִסִ֖ים נְאֻם־יְהֹוָ֑ה הֲלֹ֣וא אֹתָ֔ם לְמַ֖עַן בּ֥שֶׁת פְּנֵיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer7:20'/> (פרק ז פסוק כ)</a>לָכֵ֞ן כֹּֽה־אָמַ֣ר ׀ אֲדֹנָ֣י יֱהֹוִ֗ה הִנֵּ֨ה אַפִּ֤י וַֽחֲמָתִי֨ נִתֶּ֨כֶת֙ אֶל־הַמָּקֹ֣ום הַזֶּ֔ה עַל־הָֽאָדָם֙ וְעַל־הַבְּהֵמָ֔ה וְעַל־עֵ֥ץ הַשָּׂדֶ֖ה וְעַל־פְּרִ֣י הָֽאֲדָמָ֑ה וּבָֽעֲרָ֖ה וְלֹ֥א תִכְבֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Jer7:21'/> (פרק ז פסוק כא)</a>֯כֹּ֥ה אָמַ֛ר יְהֹוָ֥ה צְבָאֹ֖ות אֱלֹהֵ֣י יִשְׂרָאֵ֑ל עֹלֹֽותֵיכֶ֛ם סְפ֥וּ עַל־זִבְחֵיכֶ֖ם וְאִכְל֥וּ בָשָֽׂר׃

<a target = '_blank' href='https://hatanach.geulah.org.il/verse/citation.php?verse=Jer7:22'/> (פרק ז פסוק כב)</a>כִּ֠י לֹֽא־דִבַּ֤רְתִּי אֶת־אֲבֹֽותֵיכֶם֙ וְלֹ֣א צִוִּיתִ֔ים בְּיֹ֛ום הֹֽוצִיאִ֥֯ אֹותָ֖ם מֵאֶ֣רֶץ מִצְרָ֑יִם עַל־דִּבְרֵ֥י עֹולָ֖ה וָזָֽבַח׃

<a target = '_blank' href='https://hatanach.geulah.org.il/verse/citation.php?verse=Jer7:23'/> (פרק ז פסוק כג)</a>כִּ֣י אִם־אֶת־הַדָּבָ֣ר הַ֠זֶּה צִוִּ֨יתִי אֹותָ֤ם לֵאמֹר֨ שִׁמְע֣וּ בְקֹולִ֔י וְהָיִ֤יתִי לָכֶם֙ לֵֽאלֹהִ֔ים וְאַתֶּ֖ם תִּֽהְיוּ־לִ֣י לְעָ֑ם וַֽהֲלַכְתֶּ֗ם בְּכָל־הַדֶּ֨רֶךְ֙ אֲשֶׁ֣ר אֲצַוֶּ֣ה אֶתְכֶ֔ם לְמַ֖עַן יִיטַ֥ב לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer7:24'/> (פרק ז פסוק כד)</a>וְלֹ֤א שָֽׁמְעוּ֨ וְלֹֽא־הִטּ֣וּ אֶת־אָזְנָ֔ם וַיֵּֽלְכוּ֙ בְּמֹ֣עֵצֹ֔ות בִּשְׁרִר֖וּת לִבָּ֣ם הָרָ֑ע וַיִּהְי֥וּ לְאָחֹ֖ור וְלֹ֥א לְפָנִֽים׃

<a target = '_blank' href='https://hatanach.geulah.org.il/verse/citation.php?verse=Jer7:25'/> (פרק ז פסוק כה)</a>לְמִן־הַיֹּ֗ום אֲשֶׁ֨ר יָֽצְא֤וּ אֲבֹֽותֵיכֶם֙ מֵאֶ֣רֶץ מִצְרַ֔יִם עַ֖ד הַיֹּ֣ום הַזֶּ֑ה וָֽאֶשְׁלַ֤ח אֲלֵיכֶם֨ אֶת־כָּל־עֲבָדַ֣י הַנְּבִיאִ֔ים יֹ֖ום הַשְׁכֵּ֥ם וְשָׁלֹֽחַ׃

<a target = '_blank' href='https://hatanach.geulah.org.il/verse/citation.php?verse=Jer7:26'/> (פרק ז פסוק כו)</a>וְלֹ֤וא שָֽׁמְעוּ֙ אֵלַ֔י וְלֹ֥א הִטּ֖וּ אֶת־אָזְנָ֑ם וַיַּקְשׁוּ֙ אֶת־עָרְפָּ֔ם הֵרֵ֖עוּ מֵֽאֲבֹותָֽם׃

<a target = '_blank' href='https://hatanach.geulah.org.il/verse/citation.php?verse=Jer7:27'/> (פרק ז פסוק כז)</a>וְדִבַּרְתָּ֤ אֲלֵיהֶם֙ אֶת־כָּל־הַדְּבָרִ֣ים הָאֵ֔לֶּה וְלֹ֥א יִשְׁמְע֖וּ אֵלֶ֑יךָ וְקָרָ֥אתָ אֲלֵיהֶ֖ם וְלֹ֥א יַֽעֲנֽוּכָה׃

<a target = '_blank' href='https://hatanach.geulah.org.il/verse/citation.php?verse=Jer7:28'/> (פרק ז פסוק כח)</a>וְאָֽמַרְתָּ֣ אֲלֵיהֶ֗ם זֶ֤ה הַגֹּוי֨ אֲשֶׁ֣ר לֹוא־שָֽׁמְע֗וּ בְּקֹול֨ יְהֹוָ֣ה אֱלֹהָ֔יו וְלֹ֥א לָֽקְח֖וּ מוּסָ֑ר אָֽבְדָה֙ הָ֣אֱמוּנָ֔ה וְנִכְרְתָ֖ה מִפִּיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer7:29'/> (פרק ז פסוק כט)</a>גָּזִּ֤י נִזְרֵךְ֨ וְהַשְׁלִ֔יכִי וּשְׂאִ֥י עַל־שְׁפָיִ֖ם קִינָ֑ה כִּ֚י מָאַ֣ס יְהֹוָ֔ה וַיִּטּ֖שׁ אֶת־דֹּ֥ור עֶבְרָתֹֽו׃

<a target = '_blank' href='https://hatanach.geulah.org.il/verse/citation.php?verse=Jer7:30'/> (פרק ז פסוק ל)</a>כִּֽי־עָשׂ֨וּ בְנֵֽי־יְהוּדָ֥ה הָרַ֛ע בְּעֵינַ֖י נְאֻם־יְהֹוָ֑ה שָׂ֣מוּ שִׁקּֽוּצֵיהֶ֗ם בַּבַּ֛יִת אֲשֶׁר־נִקְרָ֥א שְׁמִֽי־עָלָ֖יו לְטַמְּאֹֽו׃

<a target = '_blank' href='https://hatanach.geulah.org.il/verse/citation.php?verse=Jer7:31'/> (פרק ז פסוק לא)</a>וּבָנ֞וּ בָּמֹ֣ות הַתֹּ֗פֶת אֲשֶׁר֙ בְּגֵ֣יא בֶן־הִנֹּ֔ם לִשְׂרֹ֛ף אֶת־בְּנֵיהֶ֥ם וְאֶת־בְּנֹֽתֵיהֶ֖ם בָּאֵ֑שׁ אֲשֶׁר֙ לֹ֣א צִוִּ֔יתִי וְלֹ֥א עָֽלְתָ֖ה עַל־לִבִּֽי׃ ס

<a target = '_blank' href='https://hatanach.geulah.org.il/verse/citation.php?verse=Jer7:32'/> (פרק ז פסוק לב)</a>לָכֵ֞ן הִנֵּ֨ה יָמִ֤ים בָּאִים֙ נְאֻם־יְהֹוָ֔ה וְלֹא־יֵֽאָמֵ֨ר עֹ֤וד הַתֹּ֨פֶת֙ וְגֵ֣יא בֶן־הִנֹּ֔ם כִּ֖י אִם־גֵּ֣יא הַֽהֲרֵגָ֑ה וְקָֽבְר֥וּ בְתֹ֖פֶת מֵאֵ֥ין מָקֹֽום׃

<a target = '_blank' href='https://hatanach.geulah.org.il/verse/citation.php?verse=Jer7:33'/> (פרק ז פסוק לג)</a>וְהָ֨יְתָ֜ה נִבְלַ֨ת הָעָ֤ם הַזֶּה֨ לְמַֽאֲכָ֔ל לְעֹ֥וף הַשָּׁמַ֖יִם וּלְבֶֽהֱמַ֣ת הָאָ֑רֶץ וְאֵ֖ין מַֽחֲרִֽיד׃

<a target = '_blank' href='https://hatanach.geulah.org.il/verse/citation.php?verse=Jer7:34'/> (פרק ז פסוק לד)</a>וְהִשְׁבַּתִּ֣י ׀ מֵֽעָרֵ֣י יְהוּדָ֗ה וּמֵֽחֻצֹות֨ יְר֣וּשָׁלִַ֔ם קֹ֤ול שָׂשֹׂון֨ וְקֹ֣ול שִׂמְחָ֔ה קֹ֥ול חָתָ֖ן וְקֹ֣ול כַּלָּ֑ה כִּ֥י לְחָרְבָּ֖ה תִּֽהְיֶ֥ה הָאָֽרֶץ׃ פ

<a target = '_blank' href='https://hatanach.geulah.org.il/verse/citation.php?verse=Jer8:1'/> (פרק ח פסוק א)</a>בָּעֵ֣ת הַהִ֣יא נְאֻם־יְהֹוָ֡ה ו֯יֹוצִ֣יאוּ אֶת־עַצְמֹ֣ות מַלְכֵֽי־יְהוּדָ֣ה וְאֶת־עַצְמֹ֣ות שָׂרָיו֩ וְאֶת־עַצְמֹ֨ות הַכֹּֽהֲנִ֜ים וְאֵ֣ת ׀ עַצְמֹ֣ות הַנְּבִיאִ֗ים וְאֵ֛ת עַצְמֹ֥ות יֹֽושְׁבֵי־יְרֽוּשָׁלִָ֖֯ם מִקִּבְרֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer8:2'/> (פרק ח פסוק ב)</a>וּשְׁטָחוּם֩ לַשֶּׁ֨מֶשׁ וְלַיָּרֵ֜חַ וּלְכֹ֣ל ׀ צְבָ֣א הַשָּׁמַ֗יִם אֲשֶׁ֨ר אֲהֵב֜וּם וַֽאֲשֶׁ֤ר עֲבָדוּם֙ וַֽאֲשֶׁר֙ הָֽלְכ֣וּ אַֽחֲרֵיהֶ֔ם וַֽאֲשֶׁ֣ר דְּרָשׁ֔וּם וַֽאֲשֶׁ֥ר הִשְׁתַּֽחֲו֖וּ לָהֶ֑ם לֹ֤א יֵאָֽסְפוּ֙ וְלֹ֣א יִקָּבֵ֔רוּ לְדֹ֛מֶן עַל־פְּנֵ֥י הָֽאֲדָמָ֖ה יִֽהְיֽוּ׃

<a target = '_blank' href='https://hatanach.geulah.org.il/verse/citation.php?verse=Jer8:3'/> (פרק ח פסוק ג)</a>וְנִבְחַ֥ר מָ֨וֶת֨ מֵֽחַיִּי֔ם לְכֹ֗ל הַשְּׁאֵרִית֙ הַנִּשְׁאָרִ֔ים מִן־הַמִּשְׁפָּחָ֥ה הָֽרָעָ֖ה הַזֹּ֑את בְּכָל־הַמְּקֹמֹ֤ות הַנִּשְׁאָרִים֨ אֲשֶׁ֣ר הִדַּחְתִּ֣ים שָׁ֔ם נְאֻ֖ם יְהֹוָ֥ה צְבָאֹֽות׃

<a target = '_blank' href='https://hatanach.geulah.org.il/verse/citation.php?verse=Jer8:4'/> (פרק ח פסוק ד)</a>וְאָמַרְתָּ֣ אֲלֵיהֶ֗ם כֹּ֚ה אָמַ֣ר יְהֹוָ֔ה הֲיִפְּל֖וּ וְלֹ֣א יָק֑וּמוּ אִם־יָשׁ֖וּב וְלֹ֥א יָשֽׁוּב׃

<a target = '_blank' href='https://hatanach.geulah.org.il/verse/citation.php?verse=Jer8:5'/> (פרק ח פסוק ה)</a>מַדּ֨וּעַ שֹֽׁובְבָ֜ה הָעָ֥ם הַזֶּ֛ה יְרֽוּשָׁלִַ֖ם מְשֻׁבָ֣ה נִצַּ֑חַ֯ת הֶֽחֱזִ֙יקוּ֙ בַּתַּרְמִ֔ית מֵֽאֲנ֖וּ לָשֽׁוּב׃

<a target = '_blank' href='https://hatanach.geulah.org.il/verse/citation.php?verse=Jer8:6'/> (פרק ח פסוק ו)</a>הִקְשַׁ֤בְתִּי וָֽאֶשְׁמָ֯ע֙ לֹוא־כֵ֣ן יְדַבֵּ֔רוּ אֵ֣ין אִ֗ישׁ נִחָם֨ עַל־רָ֣עָתֹ֔ו לֵאמֹ֖ר מֶ֣ה עָשִׂ֑יתִי כֻּלֹּ֗ה שַָׁ֚ב בִּמְרֻ֣צָו֯תָ֔ם כְּס֥וּס שֹׁוטֵ֖ף בַּמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Jer8:7'/> (פרק ח פסוק ז)</a>גַּם־חֲסִידָ֣ה בַשָּׁמַ֗יִם יָֽדְעָה֙ מֹֽועֲדֶ֔יהָ וְתֹ֤ור וְסִו֯ס֙ וְעָג֔וּר שָֽׁמְר֖וּ אֶת־עֵ֣ת בֹּאָ֑נָה וְעַמִּי֨ לֹ֣א יָֽדְע֔וּ אֵ֖ת מִשְׁפַּ֥ט יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer8:8'/> (פרק ח פסוק ח)</a>אֵיכָ֤ה תֹֽאמְרוּ֙ חֲכָמִ֣ים אֲנַ֔חְנוּ וְתֹורַ֥ת יְהֹוָ֖ה אִתָּ֑נוּ אָכֵן֙ הִנֵּ֣ה לַשֶּׁ֣קֶר עָשָׂ֔ה עֵ֖ט שֶׁ֥קֶר סֹֽפְרִֽים׃

<a target = '_blank' href='https://hatanach.geulah.org.il/verse/citation.php?verse=Jer8:9'/> (פרק ח פסוק ט)</a>הֹבִ֣שׁוּ חֲכָמִ֔ים חַ֖תּוּ וַיִּלָּכֵ֑דוּ הִנֵּ֤ה בִדְבַר־יְהֹוָה֙ מָאָ֔ס֯וּ וְחָכְמַֽת־מֶ֖ה לָהֶֽם׃ 

<a target = '_blank' href='https://hatanach.geulah.org.il/verse/citation.php?verse=Jer8:10'/> (פרק ח פסוק י)</a>לָכֵן֩ אֶתֵּ֨ן אֶת־נְשֵׁיהֶ֜ם לַֽאֲחֵרִ֗ים שְׂדֹֽותֵיהֶם֨ לְיֹ֣ורְשִׁ֔ים כִּ֤י מִקָּטֹן֙ וְעַד־גָּדֹ֔ול כֻּלֹּ֖ה בֹּצֵ֣עַ בָּ֑צַע מִנָּבִיא֨ וְעַד־כֹּהֵ֔ן כֻּלֹּ֖ה עֹ֥שֶׂה שָּֽׁקֶר׃

<a target = '_blank' href='https://hatanach.geulah.org.il/verse/citation.php?verse=Jer8:11'/> (פרק ח פסוק יא)</a>וַיְרַ֯פּ֞וּ אֶת־שֶׁ֤בֶר בַּת־עַמִּי֙ עַל־נְקַלָּ֔ה לֵאמֹ֖ר שָׁלֹ֣ום ׀ שָׁלֹ֑ום וְאֵ֖ין שָׁלֹֽום׃

<a target = '_blank' href='https://hatanach.geulah.org.il/verse/citation.php?verse=Jer8:12'/> (פרק ח פסוק יב)</a>הֹבִ֕שׁוּ כִּ֥י תֹֽועֵבָ֖ה עָשׂ֑וּ גַּם־בֹּ֣ושׁ לֹֽא־יֵבֹ֗שׁוּ וְהִכָּלֵם֨ לֹ֣א יָדָ֔ע֯וּ לָכֵ֞ן יִפְּל֣וּ בַנֹּֽפְלִ֗ים בְּעֵ֧ת פְּקֻֽדָּתָ֛ם יִכָּֽשְׁל֖וּ אָמַ֥ר יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer8:13'/> (פרק ח פסוק יג)</a>֯אָסֹ֥ף אֲסִיפֵ֖ם נְאֻם־יְהֹוָ֑ה אֵין֩ עֲנָבִ֨ים בַּגֶּ֜פֶן וְאֵ֧ין תְּאֵנִ֣ים בַּתְּאֵנָ֗ה וְהֶֽעָלֶה֨ נָבֵ֔ל וָֽאֶתֵּ֥ן לָהֶ֖ם יַֽעַבְרֽוּם׃

<a target = '_blank' href='https://hatanach.geulah.org.il/verse/citation.php?verse=Jer8:14'/> (פרק ח פסוק יד)</a>עַל־מָה֨ אֲנַ֣חְנוּ יֽשְׁבִ֔ים הֵאָֽסְפ֗וּ וְנָבֹ֛וא אֶל־עָרֵ֥י הַמִּבְצָ֖ר וְנִדְּמָה־שָּׁ֑ם כִּי֩ יְהֹוָ֨ה אֱלֹהֵ֤ינוּ הֲדִמָּ֨נוּ֨ וַיַּשְׁקֵ֣נוּ מֵי־רֹ֔אשׁ כִּ֥י חָטָ֖אנוּ לַֽיהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer8:15'/> (פרק ח פסוק טו)</a>קַוֵּ֥ה לְשָׁלֹ֖ום וְאֵ֣ין טֹ֑וב לְעֵ֥ת מַרְפֵּ֖ה֯ וְהִנֵּ֥ה בְעָתָֽה׃

<a target = '_blank' href='https://hatanach.geulah.org.il/verse/citation.php?verse=Jer8:16'/> (פרק ח פסוק טז)</a>מִדָּ֤ן נִשְׁמַע֨ נַחְרַ֣ת סוּסָ֗יו מִקֹּול֨ מִצְהֲלֹ֣ות אַבִּירָ֔יו רָֽעֲשָׁ֖ה כָּל־הָאָ֑רֶץ וַיָּבֹ֗ואוּ וַיֹּֽאכְלוּ֙ אֶ֣רֶץ וּמְלֹואָ֔הּ עִ֖יר וְי֥שְׁבֵי בָֽהּ׃ 

<a target = '_blank' href='https://hatanach.geulah.org.il/verse/citation.php?verse=Jer8:17'/> (פרק ח פסוק יז)</a>כִּי֩ הִֽנְנִ֨י מְשַׁלֵּ֜חַ בָּכֶ֗ם נְחָשִׁים֙ צִפְעֹנִ֔ים אֲשֶׁ֥ר אֵֽין־לָהֶ֖ם לָ֑חַשׁ וְנִשְּׁכ֥וּ אֶתְכֶ֖ם נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer8:18'/> (פרק ח פסוק יח)</a>מַבְלִ֥יגִיתִ֖י עֲלֵ֣י יָגֹ֑ון עָלַ֖י לִבִּ֥י דַוָּֽי׃

<a target = '_blank' href='https://hatanach.geulah.org.il/verse/citation.php?verse=Jer8:19'/> (פרק ח פסוק יט)</a>הִנֵּה־קֹ֞ול שַׁוְעַ֣ת בַּת־עַמִּ֗י מֵאֶ֨רֶץ֙ מַרְחַקִּ֔ים הַֽיהֹוָה֨ אֵ֣ין בְּצִיֹּ֔ון אִם־מַלְכָּ֖הּ אֵ֣ין בָּ֑הּ מַדּ֗וּעַ הִכְעִס֛וּנִי בִּפְסִֽלֵיהֶ֖ם בְּהַבְלֵ֥י נֵכָֽר׃

<a target = '_blank' href='https://hatanach.geulah.org.il/verse/citation.php?verse=Jer8:20'/> (פרק ח פסוק כ)</a>עָבַ֥ר קָצִ֖יר כָּ֣לָה קָ֑יִץ וַֽאֲנַ֖חְנוּ לֹ֥וא נֹושָֽׁעְנוּ׃

<a target = '_blank' href='https://hatanach.geulah.org.il/verse/citation.php?verse=Jer8:21'/> (פרק ח פסוק כא)</a>עַל־שֶׁ֥בֶר בַּת־עַמִּ֖י הָשְׁבַּ֑֯רְתִּי קָדַ֕רְתִּי שַׁמָּ֖ה הֶֽחֱזִקָֽתְנִי׃

<a target = '_blank' href='https://hatanach.geulah.org.il/verse/citation.php?verse=Jer8:22'/> (פרק ח פסוק כב)</a>הַצֳרִי֙ אֵ֣ין בְּגִלְעָ֔ד אִם־רֹפֵ֖א אֵ֣ין שָׁ֑ם כִּ֗י מַדּ֨וּעַ֙ לֹ֣א עָֽלְתָ֔ה אֲרֻכַ֖ת בַּת־עַמִּֽי׃ פ

<a target = '_blank' href='https://hatanach.geulah.org.il/verse/citation.php?verse=Jer8:23'/> (פרק ח פסוק כג)</a>מִֽי־יִתֵּ֤ן רֹאשִׁי֙ מַ֔יִם וְעֵינִ֖י מְקֹ֣ור דִּמְעָ֑ה וְאֶבְכֶּה֨ יֹומָ֣ם וָלַ֔יְלָה אֵ֖ת חַֽלְלֵ֥י בַת־עַמִּֽי׃ פ

<a target = '_blank' href='https://hatanach.geulah.org.il/verse/citation.php?verse=Jer9:1'/> (פרק ט פסוק א)</a>מִֽי־יִתְּנֵ֣נִי בַמִּדְבָּ֗ר מְלֹון֙ אֹ֣רְחִ֔ים וְאֶֽעֶזְבָה֨ אֶת־עַמִּ֔י וְאֵֽלְכָ֖ה מֵֽאִתָּ֑ם כִּ֤י כֻלָּם֙ מְנָ֣אֲפִ֔ים עֲצֶ֖רֶת בֹּֽגְדִֽים׃

<a target = '_blank' href='https://hatanach.geulah.org.il/verse/citation.php?verse=Jer9:2'/> (פרק ט פסוק ב)</a>וַיַּדְרְכ֤וּ אֶת־לְשֹׁונָם֙ קַשְׁתָּ֣ם שֶׁ֔קֶר וְלֹ֥א לֶֽאֱמוּנָ֖ה גָּֽבְר֣וּ בָאָ֑רֶץ כִּי֩ מֵֽרָעָ֨ה אֶל־רָעָ֧ה ׀ יָצָ֛א֯וּ וְאֹתִ֥י לֹֽא־יָדָ֖ע֯וּ נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer9:3'/> (פרק ט פסוק ג)</a>אִ֤ישׁ מֵֽרֵעֵ֨הוּ֨ הִשָּׁמֵ֔רוּ וְעַל־כָּל־אָ֖ח אַל־תִּבְטָ֑חוּ כִּ֤י כָל־אָח֨ עָקֹ֣וב יַעְקֹ֔ב וְכָל־רֵ֖עַ רָכִ֥יל יַֽהֲלֹֽךְ׃

<a target = '_blank' href='https://hatanach.geulah.org.il/verse/citation.php?verse=Jer9:4'/> (פרק ט פסוק ד)</a>וְאִ֤ישׁ בְּרֵעֵ֨הוּ֙ יְהָתֵ֔לּ֯וּ וֶֽאֱמֶ֖ת לֹ֣א יְדַבֵּ֑רוּ לִמְּד֧וּ לְשֹׁונָ֛ם דַּבֶּר־שֶׁ֖קֶר הַֽעֲוֵ֥ה נִלְאֽוּ׃

<a target = '_blank' href='https://hatanach.geulah.org.il/verse/citation.php?verse=Jer9:5'/> (פרק ט פסוק ה)</a>שִׁבְתְּךָ֖ בְּתֹ֣וךְ מִרְמָ֑ה בְּמִרְמָ֛ה מֵֽאֲנ֥וּ דַֽעַת־אֹותִ֖י נְאֻם־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer9:6'/> (פרק ט פסוק ו)</a>לָכֵ֗ן כֹּ֤ה אָמַר֨ יְהֹוָ֣ה צְבָאֹ֔ות הִֽנְנִ֥י צֹֽורְפָ֖ם וּבְחַנְתִּ֑ים כִּי־אֵ֣יךְ אֶֽעֱשֶׂ֔ה מִפְּנֵ֖י בַּת־עַמִּֽי׃

<a target = '_blank' href='https://hatanach.geulah.org.il/verse/citation.php?verse=Jer9:7'/> (פרק ט פסוק ז)</a>חֵ֥ץ שָׁו֯חֻ֛ט לְשֹׁונָ֖ם מִרְמָ֣ה דִבֵּ֑ר בְּפִ֗יו שָׁלֹ֨ום֙ אֶת־רֵעֵ֣הוּ יְדַבֵּ֔ר וּבְקִרְבֹּ֖ו יָשִׂ֥ים אָרְבֹּֽו׃

<a target = '_blank' href='https://hatanach.geulah.org.il/verse/citation.php?verse=Jer9:8'/> (פרק ט פסוק ח)</a>הַֽעַל־אֵ֥לֶּה לֹֽא־אֶפְקָד־בָּ֖ם נְאֻם־יְהֹוָ֑ה אִם־בְּגֹוי֨ אֲשֶׁ֣ר כָּזֶ֔ה לֹ֥א תִתְנַקֵּ֖ם נַפְשִֽׁי׃ ס

<a target = '_blank' href='https://hatanach.geulah.org.il/verse/citation.php?verse=Jer9:9'/> (פרק ט פסוק ט)</a>עַל־הֶ֨הָרִ֜ים אֶשָּׂ֧א בְכִ֣י וָנֶ֗הִי וְעַל־נְאֹ֤ות מִדְבָּר֨ קִינָ֔ה כִּ֤י נִצְּתוּ֙ מִבְּלִי־אִ֣ישׁ עֹובֵ֔ר וְלֹ֥א שָֽׁמְע֖וּ קֹ֣ול מִקְנֶ֑ה מֵעֹ֤וף הַשָּׁמַ֨יִם֙ וְעַד־בְּהֵמָ֔ה נָֽדְד֖וּ הָלָֽכוּ׃

<a target = '_blank' href='https://hatanach.geulah.org.il/verse/citation.php?verse=Jer9:10'/> (פרק ט פסוק י)</a>וְנָֽתַתִּ֧י אֶת־יְרֽוּשָׁלִַ֛ם לְגַלִּ֖ים מְעֹ֣ון תַּנִּ֑ים וְאֶת־עָרֵ֧י יְהוּדָ֛ה אֶתֵּ֥ן שְׁמָמָ֖ה מִבְּלִ֖י יֹושֵֽׁב׃ ס

<a target = '_blank' href='https://hatanach.geulah.org.il/verse/citation.php?verse=Jer9:11'/> (פרק ט פסוק יא)</a>מִֽי־הָאִ֤ישׁ הֶֽחָכָם֙ וְיָבֵ֣ן אֶת־זֹ֔את וַֽאֲשֶׁ֨ר דִּבֶּ֧ר פִּֽי־יְהֹוָ֛ה אֵלָ֖יו וְיַגִּדָ֑הּ עַל־מָה֨ אָֽבְדָ֣ה הָאָ֔רֶץ נִצְּתָ֥ה כַמִּדְבָּ֖ר מִבְּלִ֖י עֹבֵֽר׃ ס

<a target = '_blank' href='https://hatanach.geulah.org.il/verse/citation.php?verse=Jer9:12'/> (פרק ט פסוק יב)</a>וַיֹּ֣אמֶר יְהֹוָ֔ה עַל־עָזְבָם֙ אֶת־תֹּ֣ורָתִ֔י אֲשֶׁ֥ר נָתַ֖תִּי לִפְנֵיהֶ֑ם וְלֹא־שָֽׁמְע֥וּ בְקֹולִ֖י וְלֹא־הָ֥לְכוּ בָֽהּ׃

<a target = '_blank' href='https://hatanach.geulah.org.il/verse/citation.php?verse=Jer9:13'/> (פרק ט פסוק יג)</a>וַיֵּ֣לְכ֔וּ אַֽחֲרֵ֖י שְׁרִר֣וּת לִבָּ֑ם וְאַֽחֲרֵי֙ הַבְּעָלִ֔ים אֲשֶׁ֥ר לִמְּד֖וּם אֲבֹותָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer9:14'/> (פרק ט פסוק יד)</a>לָכֵ֗ן כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל הִֽנְנִ֧י מַֽאֲכִילָ֛ם אֶת־הָעָ֥ם הַזֶּ֖ה לַֽעֲנָ֑ה וְהִשְׁקִיתִ֖ים מֵי־רֹֽאשׁ׃

<a target = '_blank' href='https://hatanach.geulah.org.il/verse/citation.php?verse=Jer9:15'/> (פרק ט פסוק טו)</a>וַֽהֲפִֽיצֹותִים֙ בַּגֹּויִ֔ם אֲשֶׁר֙ לֹ֣א יָֽדְע֔וּ הֵ֖מָּה וַֽאֲבֹותָ֑ם וְשִׁלַּחְתִּ֤י אַֽחֲרֵיהֶם֨ אֶת־הַחֶ֔רֶב עַ֥ד כַּלֹּותִ֖י אֹותָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer9:16'/> (פרק ט פסוק טז)</a>כֹּ֤ה אָמַר֙ יְהֹוָ֣ה צְבָאֹ֔ות הִתְבֹּֽונְנ֛וּ וְקִרְא֥וּ לַמְקֹֽונְנֹ֖ות וּתְבֹואֶ֑ינָה וְאֶל־הַֽחֲכָמֹ֥ות שִׁלְח֖וּ וְתָבֹֽואנָה׃

<a target = '_blank' href='https://hatanach.geulah.org.il/verse/citation.php?verse=Jer9:17'/> (פרק ט פסוק יז)</a>וּתְמַהֵ֕רְנָה וְתִשֶּׂ֥נָ֯ה עָלֵ֖ינוּ נֶ֑הִי וְתֵרַ֤דְנָה עֵינֵ֙ינוּ֙ דִּמְעָ֔ה וְעַפְעַפֵּ֖ינוּ יִזְּלוּ־מָֽיִם׃

<a target = '_blank' href='https://hatanach.geulah.org.il/verse/citation.php?verse=Jer9:18'/> (פרק ט פסוק יח)</a>כִּ֣י קֹ֥ול נְהִ֛י נִשְׁמַ֥ע מִצִּיֹּ֖ון אֵ֣יךְ שֻׁדָּ֑דְנוּ בּ֤שְׁנֽוּ מְאֹד֨ כִּֽי־עָזַ֣בְנוּ אָ֔רֶ֯ץ כִּ֥י הִשְׁלִ֖יכוּ מִשְׁכְּנֹותֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer9:19'/> (פרק ט פסוק יט)</a>כִּֽי־שְׁמַ֤עְנָה נָשִׁים֙ דְּבַר־יְהֹוָ֔ה וְתִקַּ֥ח אָזְנְכֶ֖ם דְּבַר־פִּ֑יו וְלַמֵּ֤דְנָה בְנֹֽותֵיכֶם֨ נֶ֔הִי וְאִשָּׁ֥ה רְעוּתָ֖הּ קִינָֽה׃

<a target = '_blank' href='https://hatanach.geulah.org.il/verse/citation.php?verse=Jer9:20'/> (פרק ט פסוק כ)</a>כִּי־עָ֤לָה מָ֙וֶת֨ בְּחַלֹּונֵ֔ינוּ בָּ֖א בְּאַרְמְנֹותֵ֑ינוּ לְהַכְרִ֤ית עֹולָל֨ מִח֔וּץ בַּֽחוּרִ֖ים מֵֽרְחֹבֹֽות׃

<a target = '_blank' href='https://hatanach.geulah.org.il/verse/citation.php?verse=Jer9:21'/> (פרק ט פסוק כא)</a>דַּבֵּ֗ר כֹּ֚ה נְאֻם־יְהֹוָ֔ה וְנָֽפְלָה֙ נִבְלַ֣ת הָֽאָדָ֔ם כְּדֹ֖מֶן עַל־פְּנֵ֣י הַשָּׂדֶ֑ה וּכְעָמִ֛יר מֵאַֽחֲרֵ֥י הַקֹּוצֵ֖ר וְאֵ֥ין מְאַסֵּֽף׃ ס

<a target = '_blank' href='https://hatanach.geulah.org.il/verse/citation.php?verse=Jer9:22'/> (פרק ט פסוק כב)</a>כֹּ֣ה ׀ אָמַ֣ר יְהֹוָ֗ה אַל־יִתְהַלֵּ֤ל חָכָם֙ בְּחָכְמָתֹ֔ו וְאַל־יִתְהַלֵּ֥ל הַגִּבֹּ֖ור בִּגְבֽוּרָתֹ֑ו אַל־יִתְהַלֵּ֥ל עָשִׁ֖יר בְּעָשְׁרֹֽו׃

<a target = '_blank' href='https://hatanach.geulah.org.il/verse/citation.php?verse=Jer9:23'/> (פרק ט פסוק כג)</a>כִּ֣י אִם־בְּזֹ֞את יִתְהַלֵּ֣ל הַמִּתְהַלֵּ֗ל הַשְׂכֵּל֘ וְיָדֹ֣עַ אֹותִי֒ כִּ֚י אֲנִ֣י יְהֹוָ֔ה עֹ֥שֶׂה חֶ֛סֶד מִ֯שְׁפָּ֥ט וּצְדָקָ֖ה בָּאָ֑רֶץ כִּֽי־בְאֵ֥לֶּה חָפַ֖צְתִּי נְאֻם־יְהֹוָֽה׃֯ ס

<a target = '_blank' href='https://hatanach.geulah.org.il/verse/citation.php?verse=Jer9:24'/> (פרק ט פסוק כד)</a>הִנֵּ֛ה יָמִ֥ים בָּאִ֖ים נְאֻם־יְהֹוָ֑ה וּפָ֣קַדְתִּ֔י עַל־כָּל־מ֖וּל בְּעָרְלָֽה׃

<a target = '_blank' href='https://hatanach.geulah.org.il/verse/citation.php?verse=Jer9:25'/> (פרק ט פסוק כה)</a>עַל־מִצְרַ֣יִם וְעַל־יְהוּדָ֗ה וְעַל־אֱדֹ֞ום וְעַל־בְּנֵ֤י עַמֹּון֙ וְעַל־מֹואָ֔ב וְעַל֨ כָּל־קְצוּצֵ֣י פֵאָ֔ה הַיּֽשְׁבִ֖ים בַּמִּדְבָּ֑ר כִּ֤י כָל־הַגֹּויִם֙ עֲרֵלִ֔ים וְכָל־בֵּ֥ית יִשְׂרָאֵ֖ל עַרְלֵי־לֵֽב׃ פ

<a target = '_blank' href='https://hatanach.geulah.org.il/verse/citation.php?verse=Jer10:1'/> (פרק י פסוק א)</a>שִׁמְע֣וּ אֶת־הַדָּבָ֗ר אֲשֶׁ֨ר דִּבֶּ֧ר יְהֹוָ֛ה עֲלֵיכֶ֖ם בֵּ֥ית יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer10:2'/> (פרק י פסוק ב)</a>כֹּ֣ה ׀ אָמַ֣ר יְהֹוָ֗ה אֶל־דֶּ֤רֶךְ הַגֹּויִם֙ אַל־תִּלְמָ֔ד֯וּ וּמֵֽאֹתֹ֥ות הַשָּׁמַ֖יִם אַל־תֵּחָ֑תּוּ כִּֽי־יֵחַ֥תּוּ הַגֹּויִ֖ם מֵהֵֽמָּה׃

<a target = '_blank' href='https://hatanach.geulah.org.il/verse/citation.php?verse=Jer10:3'/> (פרק י פסוק ג)</a>כִּֽי־חֻקֹּ֥ות הָֽעַמִּ֖ים הֶ֣בֶל ה֑וּא כִּי־עֵץ֨ מִיַּ֣עַר כְּרָתֹ֔ו מַֽעֲשֵׂ֥ה יְדֵֽי־חָרָ֖שׁ בַּמַּֽעֲצָֽד׃

<a target = '_blank' href='https://hatanach.geulah.org.il/verse/citation.php?verse=Jer10:4'/> (פרק י פסוק ד)</a>בְּכֶ֥סֶף וּבְזָהָ֖ב יְיַפֵּ֑הוּ בְּמַסְמְרֹ֧ות וּבְמַקָּבֹ֛ות יְחַזְּק֖וּם וְלֹ֥וא יָפִֽיק׃

<a target = '_blank' href='https://hatanach.geulah.org.il/verse/citation.php?verse=Jer10:5'/> (פרק י פסוק ה)</a>כְּתֹ֨מֶר מִקְשָׁ֥ה הֵ֨מָּה֙ וְלֹ֣א יְדַבֵּ֔רוּ נָשֹׂ֥וא יִנָּשׂ֖֯וּא כִּי־לֹ֣א יִצְעָ֑דוּ אַל־תִּֽירְא֤וּ מֵהֶם֙ כִּי־לֹ֣א יָרֵ֔עוּ וְגַם־הֵיטֵ֖יב אֵ֥ין אֹותָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer10:6'/> (פרק י פסוק ו)</a>מֵאֵ֥ין כָּמֹ֖וךָ יְהֹוָ֑ה גָּדֹ֥ול אַתָּ֛ה וְגָדֹ֥ול שִׁמְךָ֖ בִּגְבוּרָֽה׃

<a target = '_blank' href='https://hatanach.geulah.org.il/verse/citation.php?verse=Jer10:7'/> (פרק י פסוק ז)</a>מִ֣י לֹ֤א יִֽרָאֲךָ֨ מֶ֣לֶךְ הַגֹּויִ֔ם כִּ֥י לְךָ֖ יָאָ֑תָה כִּ֣י בְכָל־חַכְמֵ֧י הַגֹּויִ֛ם וּבְכָל־מַלְכוּתָ֖ם מֵאֵ֥ין כָּמֹֽוךָ׃

<a target = '_blank' href='https://hatanach.geulah.org.il/verse/citation.php?verse=Jer10:8'/> (פרק י פסוק ח)</a>וּבְאַחַ֖ת יִבְעֲר֣וּ וְיִכְסָ֑לוּ מוּסַ֥ר הֲבָלִ֖ים עֵ֥ץ הֽוּא׃

<a target = '_blank' href='https://hatanach.geulah.org.il/verse/citation.php?verse=Jer10:9'/> (פרק י פסוק ט)</a>כֶּ֣סֶף מְרֻקָּ֞ע מִתַּרְשִׁ֣ישׁ יוּבָ֗א וְזָהָב֙ מֵֽאוּפָ֔ז מַֽעֲשֵׂ֥ה חָרָ֖שׁ וִידֵ֣י צֹורֵ֑ף תְּכֵ֤לֶת וְאַרְגָּמָן֙ לְבוּשָׁ֔ם מַֽעֲשֵׂ֥ה חֲכָמִ֖ים כֻּלָּֽם׃

<a target = '_blank' href='https://hatanach.geulah.org.il/verse/citation.php?verse=Jer10:10'/> (פרק י פסוק י)</a>וַֽיהֹוָ֤ה אֱלֹהִים֙ אֱמֶ֔ת הֽוּא־אֱלֹהִ֥ים חַיִּ֖ים וּמֶ֣לֶךְ עֹולָ֑ם מִקִּצְפֹּו֙ תִּרְעַ֣שׁ הָאָ֔רֶץ וְלֹֽא־יָכִ֥לוּ גֹויִ֖ם זַעְמֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer10:11'/> (פרק י פסוק יא)</a>כִּדְנָה֙ תֵּֽאמְר֣וּן לְהֹ֔ום אֱלָ֣הַיָּ֔א דִּֽי־שְׁמַיָּ֥א וְאַרְקָ֖א לָ֣א עֲבַ֑֯דוּ יֵאבַ֧דוּ מֵֽאַרְעָ֛א וּמִן־תְּחֹ֥ות שְׁמַיָּ֖א אֵֽלֶּה׃ ס

<a target = '_blank' href='https://hatanach.geulah.org.il/verse/citation.php?verse=Jer10:12'/> (פרק י פסוק יב)</a>עֹשֵׂ֥ה אֶ֨רֶץ֙ בְּכֹחֹ֔ו מֵכִ֥ין תֵּבֵ֖ל בְּחָכְמָתֹ֑ו וּבִתְבֽוּנָתֹ֖ו נָטָ֥ה שָׁמָֽיִם׃

<a target = '_blank' href='https://hatanach.geulah.org.il/verse/citation.php?verse=Jer10:13'/> (פרק י פסוק יג)</a>לְקֹ֨ול תִּתֹּ֜ו הֲמֹ֥ון מַ֨יִם֙ בַּשָּׁמַ֔יִם וַיַּֽעֲלֶ֥ה נְשִׂאִ֖ים מִקְצֵ֣ה ָ֯אָ֑רֶץ בְּרָקִ֤ים לַמָּטָר֙ עָשָׂ֔ה וַיֹּ֥וצֵא ר֖וּחַ מֵאֹֽצְרֹותָֽיו׃

<a target = '_blank' href='https://hatanach.geulah.org.il/verse/citation.php?verse=Jer10:14'/> (פרק י פסוק יד)</a>נִבְעַ֤ר כָּל־אָדָם֙ מִדַּ֔עַת הֹבִ֥ישׁ כָּל־צֹרֵ֖ף מִפָּ֑סֶל כִּ֛י שֶׁ֥קֶר נִסְכֹּ֖ו וְלֹא־ר֥וּחַ בָּֽם׃

<a target = '_blank' href='https://hatanach.geulah.org.il/verse/citation.php?verse=Jer10:15'/> (פרק י פסוק טו)</a>הֶ֣בֶל הֵ֔מָּה מַֽעֲשֵׂ֖ה תַּעְתֻּעִ֑ים בְּעֵ֥ת פְּקֻדָּתָ֖ם יֹאבֵֽדוּ׃

<a target = '_blank' href='https://hatanach.geulah.org.il/verse/citation.php?verse=Jer10:16'/> (פרק י פסוק טז)</a>לֹֽא־כְאֵ֜לֶּה חֵ֣לֶק יַֽעֲקֹ֗ב כִּֽי־יֹוצֵ֤ר הַכֹּל֨ ה֔וּא וְיִשְׂרָאֵ֖ל שֵׁ֣בֶט נַֽחֲלָתֹ֑ו יְהֹוָ֥ה צְבָאֹ֖ות שְׁמֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer10:17'/> (פרק י פסוק יז)</a>אִסְפִּ֥י מֵאֶ֖רֶץ כִּנְעָתֵ֑ךְ יּושֶׁ֖בֶתי֯ בַּמָּצֹֽור׃ ס

<a target = '_blank' href='https://hatanach.geulah.org.il/verse/citation.php?verse=Jer10:18'/> (פרק י פסוק יח)</a>כִּי־כֹה֙ אָמַ֣ר יְהֹוָ֔ה הִֽנְנִ֥י קֹולֵ֛עַ אֶת־יֹֽושְׁבֵ֥י הָאָ֖רֶץ בַּפַּ֣עַם הַזֹּ֑את וַֽהֲצֵ֯רֹ֥תִי לָהֶ֖ם לְמַ֥עַן יִמְצָֽאוּ׃ ס

<a target = '_blank' href='https://hatanach.geulah.org.il/verse/citation.php?verse=Jer10:19'/> (פרק י פסוק יט)</a>אֹֽוי־לִי֙ עַל־שִׁבְרִ֔י נַחְלָ֖ה מַכָּתִ֑י וַֽאֲנִ֣י אָמַ֔רְתִּי אַ֛ךְ זֶ֥ה חֳלִ֖י וְאֶשָּׂאֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Jer10:20'/> (פרק י פסוק כ)</a>אָֽהֳלִ֣י שֻׁ֯דָּ֔ד וְכָל־מֵֽיתָרַ֖י נִתָּ֑קוּ בָּנַ֤י יְצָאֻ֨נִי֨ וְאֵינָ֔ם אֵֽין־נֹטֶ֥ה עֹוד֙ אָֽהֳלִ֔י וּמֵקִ֖ים יְרִֽיעֹותָֽי׃

<a target = '_blank' href='https://hatanach.geulah.org.il/verse/citation.php?verse=Jer10:21'/> (פרק י פסוק כא)</a>כִּ֤י נִבְעֲרוּ֨ הָֽרֹעִ֔ים וְאֶת־יְהֹוָ֖ה לֹ֣א דָרָ֑שׁוּ עַל־כֵּן֙ לֹ֣א הִשְׂכִּ֔ילוּ וְכָל־מַרְעִיתָ֖ם נָפֹֽוצָה׃

<a target = '_blank' href='https://hatanach.geulah.org.il/verse/citation.php?verse=Jer10:22'/> (פרק י פסוק כב)</a>קֹ֤ול שְׁמוּעָה֙ הִנֵּ֣ה בָאָ֔ה וְרַ֥עַשׁ גָּדֹ֖ול מֵאֶ֣רֶץ צָפֹ֑ון לָשׂ֞וּם אֶת־עָרֵ֧י יְהוּדָ֛ה שְׁמָמָ֖ה מְעֹ֥ון תַּנִּֽים׃

<a target = '_blank' href='https://hatanach.geulah.org.il/verse/citation.php?verse=Jer10:23'/> (פרק י פסוק כג)</a>יָדַ֣עְתִּי יְהֹוָ֔ה כִּ֛י לֹ֥א לָֽאָדָ֖ם דַּרְכֹּ֑ו לֹֽא־לְאִ֣ישׁ הֹלֵ֔ךְ וְהָכִ֖ין אֶת־צַֽעֲדֹֽו׃

<a target = '_blank' href='https://hatanach.geulah.org.il/verse/citation.php?verse=Jer10:24'/> (פרק י פסוק כד)</a>יַסְּרֵ֥נִי יְהֹוָ֖ה אַ֣ךְ בְּמִשְׁפָּ֑ט אַל־בְּאַפְּךָ֖ פֶּן־תַּמְעִטֵֽנִי׃

<a target = '_blank' href='https://hatanach.geulah.org.il/verse/citation.php?verse=Jer10:25'/> (פרק י פסוק כה)</a>שְׁפֹ֣ךְ חֲמָֽתְךָ֗ עַל־הַגֹּויִם֙ אֲשֶׁ֣ר לֹֽא־יְדָע֔וּךָ וְעַל֨ מִשְׁפָּחֹ֔ות אֲשֶׁ֥ר בְּשִׁמְךָ֖ לֹ֣א קָרָ֑אוּ כִּי־אָֽכְל֣וּ אֶת־יַֽעֲקֹ֗ב וַֽאֲכָלֻ֨הוּ֨ וַיְכַלֻּ֔הוּ וְאֶת־נָוֵ֖הוּ הֵשַֽׁמּוּ׃ פ

<a target = '_blank' href='https://hatanach.geulah.org.il/verse/citation.php?verse=Jer11:1'/> (פרק יא פסוק א)</a>הַדָּבָר֨ אֲשֶׁר־הָיָ֣ה אֶל־יִרְמְיָ֔הוּ מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer11:2'/> (פרק יא פסוק ב)</a>שִׁמְע֕וּ אֶת־דִּבְרֵ֖י הַבְּרִ֣ית הַזֹּ֑את וְדִבַּרְתָּם֙ אֶל־אִ֣ישׁ יְהוּדָ֔ה וְעַל־יֽשְׁבֵ֖י יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer11:3'/> (פרק יא פסוק ג)</a>וְאָֽמַרְתָּ֣ אֲלֵיהֶ֔ם כֹּֽה־אָמַ֥ר יְהֹוָ֖ה אֱלֹהֵ֣י יִשְׂרָאֵ֑ל אָר֣וּר הָאִ֔ישׁ אֲשֶׁר֙ לֹ֣א יִשְׁמַ֔ע אֶת־דִּבְרֵ֖י הַבְּרִ֥ית הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer11:4'/> (פרק יא פסוק ד)</a>אֲשֶׁ֣ר צִוִּ֣יתִי אֶת־אֲבֹֽותֵיכֶ֡ם בְּיֹ֣ום הֹֽוצִיאִֽי־אֹותָ֣ם מֵאֶֽרֶץ־מִצְרַיִם֩ מִכּ֨וּר הַבַּרְזֶ֜ל לֵאמֹ֗ר שִׁמְע֤וּ בְקֹולִי֙ וַֽעֲשִׂיתֶ֣ם אֹותָ֔ם כְּכֹ֥ל אֲשֶׁר־אֲצַוֶּ֖ה אֶתְכֶ֑ם וִֽהְיִ֤יתֶם לִי֙ לְעָ֔ם וְאָ֣נֹכִ֔י אֶֽהְיֶ֥ה לָכֶ֖ם לֵֽאלֹהִֽים׃

<a target = '_blank' href='https://hatanach.geulah.org.il/verse/citation.php?verse=Jer11:5'/> (פרק יא פסוק ה)</a>לְמַעַן֩ הָקִ֨ים אֶת־הַשְּׁבוּעָ֜ה אֲשֶׁר־נִשְׁבַּ֣עְתִּי לַאֲבֹֽותֵיכֶ֗ם לָתֵ֤ת לָהֶם֨ אֶ֣רֶץ זָבַ֥ת חָלָ֛ב וּדְבַ֖שׁ כַּיֹּ֣ום הַזֶּ֑ה וָאַ֥עַן וָאֹמַ֖ר אָמֵ֥ן ׀ יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer11:6'/> (פרק יא פסוק ו)</a>וַיֹּ֤אמֶר יְהֹוָה֙ אֵלַ֔י קְרָ֨א אֶת־כָּל־הַדְּבָרִ֤ים הָאֵ֨לֶּה֙ בְּעָרֵ֣י יְהוּדָ֔ה וּבְחֻצֹ֥ות יְרֽוּשָׁלִַ֖ם לֵאמֹ֑ר שִׁמְע֗וּ אֶת־דִּבְרֵי֙ הַבְּרִ֣ית הַזֹּ֔את וַֽעֲשִׂיתֶ֖ם אֹותָֽם׃

<a target = '_blank' href='https://hatanach.geulah.org.il/verse/citation.php?verse=Jer11:7'/> (פרק יא פסוק ז)</a>כִּי֩ הָעֵ֨ד הַֽעִדֹ֜תִי בַּֽאֲבֹֽותֵיכֶ֗ם בְּיֹום֩ הַֽעֲלֹותִ֨י אֹותָ֜ם מֵאֶ֤רֶץ מִצְרַ֨יִם֨ וְעַד־הַיֹּ֣ום הַזֶּ֔ה הַשְׁכֵּ֥ם וְהָעֵ֖ד לֵאמֹ֑ר שִׁמְע֖וּ בְּקֹולִֽי׃

<a target = '_blank' href='https://hatanach.geulah.org.il/verse/citation.php?verse=Jer11:8'/> (פרק יא פסוק ח)</a>וְלֹ֤א שָֽׁמְעוּ֙ וְלֹֽא־הִטּ֣וּ אֶת־אָזְנָ֔ם וַיֵּ֣לְכ֔וּ אִ֕ישׁ בִּשְׁרִיר֖וּת לִבָּ֣ם הָרָ֑ע וָֽאָבִ֨יא עֲלֵיהֶ֜ם אֶת־כָּל־דִּבְרֵ֧י הַבְּרִֽית־הַזֹּ֛את אֲשֶׁר־צִוִּ֥יתִי לַֽעֲשֹׂ֖ות וְלֹ֥א עָשֽׂוּ׃ ס

<a target = '_blank' href='https://hatanach.geulah.org.il/verse/citation.php?verse=Jer11:9'/> (פרק יא פסוק ט)</a>וַיֹּ֥אמֶר יְהֹוָ֖ה אֵלָ֑י נִמְצָא־קֶ֨שֶׁר֙ בְּאִ֣ישׁ יְהוּדָ֔ה וּבְיֽשְׁבֵ֖י יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer11:10'/> (פרק יא פסוק י)</a>שָׁב֯וּ֩ עַל־עֲוֹ֨נֹת אֲבֹותָ֜ם הָרִֽאשֹׁנִ֗ים אֲשֶׁ֤ר מֵֽאֲנוּ֨ לִשְׁמֹ֣ועַ אֶת־דְּבָרַ֔י וְהֵ֣מָּה הָֽלְכ֗וּ אַֽחֲרֵ֛י אֱלֹהִ֥ים אֲחֵרִ֖ים לְעָבְדָ֑ם הֵפֵ֤רוּ בֵֽית־יִשְׂרָאֵל֨ וּבֵ֣ית יְהוּדָ֔ה אֶת־בְּרִיתִ֕י אֲשֶׁ֥ר כָּרַ֖תִּי אֶת־אֲבֹותָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer11:11'/> (פרק יא פסוק יא)</a>לָכֵ֗ן כֹּ֚ה אָמַ֣ר יְהֹוָ֔ה הִֽנְנִ֨י מֵבִ֤יא אֲלֵיהֶם֙ רָעָ֔ה אֲשֶׁ֥ר לֹא־יֽוּכְל֖וּ לָצֵ֣את מִמֶּ֑נָּה וְזָֽעֲק֣וּ אֵלַ֔י וְלֹ֥א אֶשְׁמַ֖ע אֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer11:12'/> (פרק יא פסוק יב)</a>וְהָֽלְכ֞וּ עָרֵ֣י יְהוּדָ֗ה וְיֽשְׁבֵי֙ יְר֣וּשָׁלִַ֔ם וְזָֽעֲקוּ֨ אֶל־הָ֣אֱלֹהִ֔ים אֲשֶׁ֛ר הֵ֥ם מְקַטְּרִ֖ים לָהֶ֑ם וְהֹושֵׁ֛עַ לֹֽא־יֹושִׁ֥יעוּ לָהֶ֖ם בְּעֵ֥ת רָֽעָתָֽם׃

<a target = '_blank' href='https://hatanach.geulah.org.il/verse/citation.php?verse=Jer11:13'/> (פרק יא פסוק יג)</a>כִּ֚י מִסְפַּ֣ר עָרֶ֔יךָ הָי֥וּ אֱלֹהֶ֖יךָ יְהוּדָ֑ה וּמִסְפַּ֞ר חֻצֹ֣ות יְרֽוּשָׁלִַ֗ם שַׂמְתֶּ֤ם מִזְבְּחֹות֙ לַבּ֔שֶׁת מִזְבְּחֹ֖ות לְקַטֵּ֥ר לַבָּֽעַל׃ ס

<a target = '_blank' href='https://hatanach.geulah.org.il/verse/citation.php?verse=Jer11:14'/> (פרק יא פסוק יד)</a>וְאַתָּ֗ה אַל־תִּתְפַּלֵּל֨ בְּעַד־הָעָ֣ם הַזֶּ֔ה וְאַל־תִּשָּׂ֥א בַֽעֲדָ֖ם רִנָּ֣ה וּתְפִלָּ֑ה כִּ֣י ׀ אֵינֶ֣נִּי שֹׁמֵ֗עַ בְּעֵ֛ת קָרְאָ֥ם אֵלַ֖י בְּעַ֥ד רָעָתָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer11:15'/> (פרק יא פסוק טו)</a>מֶ֣ה לִֽידִידִ֞י בְּבֵיתִ֗י עֲשֹׂותָ֤הּ הַֽמְזִמָּ֨תָה֨ הָֽרַבִּ֔ים וּבְשַׂר־קֹ֖דֶשׁ יַֽעַבְר֣וּ מֵֽעָלָ֑יִךְ כִּ֥י רָֽעָתֵ֖כִי אָ֥ז תַּֽעֲלֹֽזִי׃

<a target = '_blank' href='https://hatanach.geulah.org.il/verse/citation.php?verse=Jer11:16'/> (פרק יא פסוק טז)</a>זַ֤יִת רַֽעֲנָן֙ יְפֵ֣ה פְרִי־תֹ֔אַר קָרָ֥א יְהֹוָ֖ה שְׁמֵ֑ךְ לְקֹ֣ול ׀ הֲמוּלָּ֣֯ה גְדֹלָ֗ה הִצִּ֥ית אֵשׁ֨ עָלֶ֔יהָ וְרָע֖וּ דָּֽלִיֹּותָֽיו׃

<a target = '_blank' href='https://hatanach.geulah.org.il/verse/citation.php?verse=Jer11:17'/> (פרק יא פסוק יז)</a>וַֽיהֹוָ֤ה צְבָאֹות֨ הַנֹּוטֵ֣עַ אֹותָ֔ךְ דִּבֶּ֥ר עָלַ֖יִךְ רָעָ֑ה בִּ֠גְלַל רָעַ֨ת בֵּֽית־יִשְׂרָאֵ֜ל וּבֵ֣ית יְהוּדָ֗ה אֲשֶׁ֨ר עָשׂ֥וּ לָהֶ֛ם לְהַכְעִסֵ֖נִי לְקַטֵּ֥ר לַבָּֽעַל׃ ס

<a target = '_blank' href='https://hatanach.geulah.org.il/verse/citation.php?verse=Jer11:18'/> (פרק יא פסוק יח)</a>וַֽיהֹוָ֥ה הֹֽודִיעַ֖נִי וָֽאֵדָ֑עָה אָ֖ז הִרְאִיתַ֥נִי מַֽעַלְלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer11:19'/> (פרק יא פסוק יט)</a>וַֽאֲנִ֕י כְּכֶ֥בֶשׂ אַלּ֖וּף יוּבַ֣ל לִטְבֹּ֑וחַ וְלֹֽא־יָדַ֜עְתִּי כִּֽי־עָלַ֣י ׀ חָֽשְׁב֣וּ מַֽחֲשָׁבֹ֗ות נַשְׁחִ֨יתָה עֵ֤ץ בְּלַחְמֹו֙ וְנִכְרְתֶ֨נּוּ֨ מֵאֶ֣רֶץ חַיִּ֔ים וּשְׁמֹ֖ו לֹֽא־יִזָּכֵ֥ר עֹֽוד׃ ס

<a target = '_blank' href='https://hatanach.geulah.org.il/verse/citation.php?verse=Jer11:20'/> (פרק יא פסוק כ)</a>וַֽיהֹוָ֤ה צְבָאֹות֙ שֹׁפֵ֣ט צֶ֔דֶק בֹּחֵ֥ן כְּלָיֹ֖ות וָלֵ֑ב אֶרְאֶ֤ה נִקְמָֽתְךָ֨ מֵהֶ֔ם כִּ֥י אֵלֶ֖יךָ גִּלִּ֥יתִי אֶת־רִיבִֽי׃ ס

<a target = '_blank' href='https://hatanach.geulah.org.il/verse/citation.php?verse=Jer11:21'/> (פרק יא פסוק כא)</a>לָכֵ֗ן כֹּֽה־אָמַ֤ר יְהֹוָה֙ עַל־אַנְשֵׁ֣י עֲנָתֹ֔ות הַֽמְבַקְשִׁ֥ים אֶת־נַפְשְׁךָ֖ לֵאמֹ֑ר לֹ֤א תִנָּבֵא֙ בְּשֵׁ֣ם יְהֹוָ֔ה וְלֹ֥א תָמ֖וּת בְּיָדֵֽנוּ׃ ס

<a target = '_blank' href='https://hatanach.geulah.org.il/verse/citation.php?verse=Jer11:22'/> (פרק יא פסוק כב)</a>לָכֵ֗ן כֹּ֤ה אָמַר֙ יְהֹוָ֣ה צְבָאֹ֔ות הִֽנְנִ֥י פֹקֵ֖ד עֲלֵיהֶ֑ם הַבַּֽחוּרִים֙ יָמ֣וּתוּ בַחֶ֔רֶב בְּנֵיהֶם֨ וּבְנֹ֣תֵיהֶ֔ם יָמֻ֖תוּ בָּֽרָעָֽב׃

<a target = '_blank' href='https://hatanach.geulah.org.il/verse/citation.php?verse=Jer11:23'/> (פרק יא פסוק כג)</a>וּשְׁאֵרִ֕ית לֹ֥א תִֽהְיֶ֖ה לָהֶ֑ם כִּֽי־אָבִ֥יא רָעָ֛ה אֶל־אַנְשֵׁ֥י עֲנָתֹ֖ות שְׁנַ֥ת פְּקֻדָּתָֽם׃ פ

<a target = '_blank' href='https://hatanach.geulah.org.il/verse/citation.php?verse=Jer12:1'/> (פרק יב פסוק א)</a>צַדִּ֤יק אַתָּה֨ יְהֹוָ֔ה כִּ֥י אָרִ֖יב אֵלֶ֑יךָ אַ֤ךְ מִשְׁפָּטִים֙ אֲדַבֵּ֣ר אֹותָ֔ךְ מַדּ֗וּעַ דֶּ֤רֶךְ רְשָׁעִים֙ צָלֵ֔חָה שָׁל֖וּ כָּל־בֹּ֥גְדֵי בָֽגֶד׃

<a target = '_blank' href='https://hatanach.geulah.org.il/verse/citation.php?verse=Jer12:2'/> (פרק יב פסוק ב)</a>נְטַעְתָּם֙ גַּם־שֹׁרָ֔שׁוּ יֵֽלְכ֖וּ גַּם־עָ֣שׂוּ פֶ֑רִי קָרֹ֤וב אַתָּה֨ בְּפִיהֶ֔ם וְרָחֹ֖וק מִכִּלְיֹֽתֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer12:3'/> (פרק יב פסוק ג)</a>וְאַתָּ֤ה יְהֹוָה֨ יְדַעְתָּ֔נִי תִּרְאֵ֕נִי וּבָֽחַנְתָּ֥ לִבִּ֖י אִתָּ֑ךְ הַתִּקֵם֙ כְּצֹ֣אן לְטִבְחָ֔ה וְהַקְדִּשֵׁ֖ם לְיֹ֥ום הֲרֵגָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer12:4'/> (פרק יב פסוק ד)</a>עַד־מָתַי֙ תֶּֽאֱבַ֣ל הָאָ֔רֶץ וְעֵ֥שֶׂב כָּל־הַשָּׂדֶ֖ה יִיבָ֑שׁ מֵֽרָעַ֣ת יֽשְׁבֵי־בָ֗הּ סָֽפְתָ֤ה בְהֵמֹות֙ וָעֹ֔וף כִּ֣י אָֽמְר֔וּ לֹ֥א יִרְאֶ֖ה אֶת־אַֽחֲרִיתֵֽנוּ׃

<a target = '_blank' href='https://hatanach.geulah.org.il/verse/citation.php?verse=Jer12:5'/> (פרק יב פסוק ה)</a>כִּ֣י אֶת־רַגְלִ֥ים ׀ רַ֨צְתָּה֨ וַיַּלְא֔וּךָ וְאֵ֥יךְ תְּתַֽחֲרֶ֖ה אֶת־הַסּוּסִ֑ים וּבְאֶ֤רֶץ שָׁלֹום֙ אַתָּ֣ה בֹוטֵ֔חַ וְאֵ֥יךְ תַּֽעֲשֶׂ֖ה בִּגְאֹ֥ון הַיַּרְדֵּֽן׃

<a target = '_blank' href='https://hatanach.geulah.org.il/verse/citation.php?verse=Jer12:6'/> (פרק יב פסוק ו)</a>כִּ֧י גַם־אַחֶ֣יךָ וּבֵֽית־אָבִ֗יךָ גַּם־הֵ֨מָּה֙ בָּ֣גְדוּ בָ֔ךְ גַּם־הֵ֛מָּה קָֽרְא֥וּ אַֽחֲרֶ֖יךָ מָלֵ֑א אַל־תַּֽאֲמֵ֣ן בָּ֔ם כִּֽי־יְדַבְּר֥וּ אֵלֶ֖יךָ טֹובֹֽות׃ ס

<a target = '_blank' href='https://hatanach.geulah.org.il/verse/citation.php?verse=Jer12:7'/> (פרק יב פסוק ז)</a>עָזַ֨בְתִּי֨ אֶת־בֵּיתִ֔י נָטַ֖שְׁתִּי אֶת־נַֽחֲלָתִ֑י נָתַ֛תִּי אֶת־יְדִד֥וּת נַפְשִׁ֖י בְּכַ֥ף אֹֽיְבֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer12:8'/> (פרק יב פסוק ח)</a>הָֽיְתָה־לִּ֥י נַֽחֲלָתִ֖י כְּאַרְיֵ֣ה בַיָּ֑עַר נָֽתְנָ֥ה עָלַ֛י בְּקֹולָ֖הּ עַל־כֵּ֥ן שְׂנֵאתִֽיהָ׃

<a target = '_blank' href='https://hatanach.geulah.org.il/verse/citation.php?verse=Jer12:9'/> (פרק יב פסוק ט)</a>הַעַ֨יִט צָב֤וּעַ נַֽחֲלָתִי֙ לִ֔י הַעַ֖יִט סָבִ֣יב עָלֶ֑יהָ לְכ֗וּ אִסְפ֛וּ כָּל־חַיַּ֥ת הַשָּׂדֶ֖ה הֵתָ֥יוּ לְאָכְלָֽה׃

<a target = '_blank' href='https://hatanach.geulah.org.il/verse/citation.php?verse=Jer12:10'/> (פרק יב פסוק י)</a>רֹעִ֤ים רַבִּים֙ שִֽׁחֲת֣וּ כַרְמִ֔י בֹּֽסְס֖וּ אֶת־חֶלְקָתִ֑י נָֽתְנ֛וּ אֶת־חֶלְקַ֥ת חֶמְדָּתִ֖י לְמִדְבַּ֥ר שְׁמָמָֽה׃

<a target = '_blank' href='https://hatanach.geulah.org.il/verse/citation.php?verse=Jer12:11'/> (פרק יב פסוק יא)</a>שָׂמָהּ֙ לִשְׁמָמָ֔ה אָֽבְלָ֥ה עָלַ֖י שְׁמֵ֯מָ֑ה נָשַׁ֨מָּה֨ כָּל־הָאָ֔רֶץ כִּ֛י אֵ֥ין אִ֖ישׁ שָׂ֥ם עַל־לֵֽב׃

<a target = '_blank' href='https://hatanach.geulah.org.il/verse/citation.php?verse=Jer12:12'/> (פרק יב פסוק יב)</a>עַל־כָּל־שְׁפָיִ֣ם בַּמִּדְבָּ֗ר בָּ֚אוּ שֹׁ֣דְדִ֔ים כִּ֣י חֶ֤רֶב לַֽיהֹוָה֨ אֹֽכְלָ֔ה מִקְצֵ֥ה אֶ֖רֶץ וְעַד־קְצֵ֣ה הָאָ֑רֶץ אֵ֥ין שָׁלֹ֖ום לְכָל־בָּשָֽׂר׃ ס

<a target = '_blank' href='https://hatanach.geulah.org.il/verse/citation.php?verse=Jer12:13'/> (פרק יב פסוק יג)</a>זָֽרְע֤וּ חִטִּים֙ וְקֹצִ֣ים קָ֯צָ֔רוּ נֶחְל֖וּ לֹ֣א יֹועִ֑לוּ וּב֨שׁוּ֨ מִתְּבוּאֹ֣תֵיכֶ֔ם מֵֽחֲרֹ֖ון אַף־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer12:14'/> (פרק יב פסוק יד)</a>כֹּ֣ה ׀ אָמַ֣ר יְהֹוָ֗ה עַל־כָּל־שְׁכֵנַי֨ הָֽרָעִ֔ים הַנֹּֽגְעִים֙ בַּנַּֽחֲלָ֔ה אֲשֶׁר־הִנְחַ֥לְתִּי אֶת־עַמִּ֖י אֶת־יִשְׂרָאֵ֑ל הִֽנְנִ֤י נֹֽתְשָׁם֙ מֵעַ֣ל אַדְמָתָ֔ם וְאֶת־בֵּ֥ית יְהוּדָ֖ה אֶתֹּ֥ושׁ מִתֹּוכָֽם׃

<a target = '_blank' href='https://hatanach.geulah.org.il/verse/citation.php?verse=Jer12:15'/> (פרק יב פסוק טו)</a>וְהָיָ֗ה אַחֲרֵי֨ נָתְשִׁ֣י אֹותָ֔ם אָשׁ֖וּב וְרִֽחַמְתִּ֑ים וַֽהֲשִֽׁבֹתִ֛ים אִ֥ישׁ לְנַֽחֲלָתֹ֖ו וְאִ֥ישׁ לְאַרְצֹֽו׃

<a target = '_blank' href='https://hatanach.geulah.org.il/verse/citation.php?verse=Jer12:16'/> (פרק יב פסוק טז)</a>וְהָיָ֡ה אִם־לָמֹ֣ד יִלְמְדוּ֩ אֶת־דַּֽרְכֵ֨י עַמִּ֜י לְהִשָּׁבֵ֤עַ בִּשְׁמִי֨ חַי־יְהֹוָ֔ה כַּֽאֲשֶׁ֤ר לִמְּדוּ֙ אֶת־עַמִּ֔י לְהִשָּׁבֵ֖עַ בַּבָּ֑עַל וְנִבְנ֖וּ בְּתֹ֥וךְ עַמִּֽי׃

<a target = '_blank' href='https://hatanach.geulah.org.il/verse/citation.php?verse=Jer12:17'/> (פרק יב פסוק יז)</a>וְאִ֖ם לֹ֣א יִשְׁמָ֑עוּ וְנָ֨תַשְׁתִּ֜י אֶת־הַגֹּ֥וי הַה֛וּא נָתֹ֥ושׁ וְאַבֵּ֖ד נְאֻם־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer13:1'/> (פרק יג פסוק א)</a>כֹּֽה־אָמַ֨ר יְהֹוָ֜ה אֵלַ֗י הָלֹ֞וךְ וְקָנִ֤יתָ לְּךָ֨ אֵזֹ֣ור פִּשְׁתִּ֔ים וְשַׂמְתֹּ֖ו עַל־מָתְנֶ֑יךָ וּבַמַּ֖יִם לֹ֥א תְבִאֵֽהוּ׃

<a target = '_blank' href='https://hatanach.geulah.org.il/verse/citation.php?verse=Jer13:2'/> (פרק יג פסוק ב)</a>וָֽאֶקְנֶ֥ה אֶת־הָֽאֵזֹ֖ור כִּדְבַ֣ר יְהֹוָ֑ה וָֽאָשִׂ֖ם עַל־מָתְנָֽי׃ ס

<a target = '_blank' href='https://hatanach.geulah.org.il/verse/citation.php?verse=Jer13:3'/> (פרק יג פסוק ג)</a>וַיְהִ֧י דְבַר־יְהֹוָ֛ה אֵלַ֖י שֵׁנִ֥ית לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer13:4'/> (פרק יג פסוק ד)</a>קַ֧ח אֶת־הָֽאֵזֹ֛ור אֲשֶׁ֥ר קָנִ֖יתָ אֲשֶׁ֣ר עַל־מָתְנֶ֑יךָ וְקוּם֨ לֵ֣ךְ פְּרָ֔תָה וְטָמְנֵ֥הוּ שָׁ֖ם בִּנְקִ֥יק הַסָּֽלַע׃

<a target = '_blank' href='https://hatanach.geulah.org.il/verse/citation.php?verse=Jer13:5'/> (פרק יג פסוק ה)</a>וָֽאֵלֵ֕ךְ וָֽאֶטְמְנֵ֖הוּ בִּפְרָ֑ת כַּֽאֲשֶׁ֛ר צִוָּ֥ה יְהֹוָ֖ה אֹותִֽי׃ ס

<a target = '_blank' href='https://hatanach.geulah.org.il/verse/citation.php?verse=Jer13:6'/> (פרק יג פסוק ו)</a>וַיְהִ֕י מִקֵּ֖ץ יָמִ֣ים רַבִּ֑ים וַיֹּ֨אמֶר יְהֹוָ֜ה אֵלַ֗י ק֚וּם לֵ֣ךְ פְּרָ֔תָה וְקַ֤ח מִשָּׁם֨ אֶת־הָ֣אֵזֹ֔ור אֲשֶׁ֥ר צִוִּיתִ֖יךָ לְטָמְנֹו־שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer13:7'/> (פרק יג פסוק ז)</a>וָֽאֵלֵ֣ךְ פְּרָ֔תָה וָֽאֶחְפֹּ֗ר וָֽאֶקַּח֙ אֶת־הָ֣אֵזֹ֔ור מִן־הַמָּקֹ֖ום אֲשֶׁר־טְמַנְתִּ֣יו שָׁ֑מָּה וְהִנֵּה֙ נִשְׁחַ֣ת הָֽאֵזֹ֔ור לֹ֥א יִצְלַ֖ח לַכֹּֽל׃ ס

<a target = '_blank' href='https://hatanach.geulah.org.il/verse/citation.php?verse=Jer13:8'/> (פרק יג פסוק ח)</a>וַיְהִ֥י דְבַר־יְהֹוָ֖ה אֵלַ֥י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer13:9'/> (פרק יג פסוק ט)</a>כֹּ֖ה אָמַ֣ר יְהֹוָ֑ה כָּ֠כָה אַשְׁחִ֞ית אֶת־גְּאֹ֧ון יְהוּדָ֛ה וְאֶת־גְּאֹ֥ון יְרֽוּשָׁלִַ֖ם הָרָֽב׃

<a target = '_blank' href='https://hatanach.geulah.org.il/verse/citation.php?verse=Jer13:10'/> (פרק יג פסוק י)</a>הָעָם֩ הַזֶּ֨ה הָרָ֜ע הַמֵּֽאֲנִ֣ים ׀ לִשְׁמֹ֣ועַ אֶת־דְּבָרַ֗י הַהֹֽלְכִים֙ בִּשְׁרִר֣וּת לִבָּ֔ם וַיֵּֽלְכ֗וּ אַֽחֲרֵי֨ אֱלֹהִ֣ים אֲחֵרִ֔ים לְעָבְדָ֖ם וּלְהִשְׁתַּֽחֲוֹ֣ת לָהֶ֑ם וִיהִי֙ כָּֽאֵזֹ֣ור הַזֶּ֔ה אֲשֶׁ֥ר לֹֽא־יִצְלַ֖ח לַכֹּֽל׃

<a target = '_blank' href='https://hatanach.geulah.org.il/verse/citation.php?verse=Jer13:11'/> (פרק יג פסוק יא)</a>כִּ֡י כַּֽאֲשֶׁר֩ יִדְבַּ֨ק הָֽאֵזֹ֜ור אֶל־מָתְנֵ֣י אִ֗ישׁ כֵּ֣ן הִדְבַּ֣קְתִּי אֵ֠לַי אֶת־כָּל־בֵּ֨ית יִשְׂרָאֵ֜ל וְאֶת־כָּל־בֵּ֤ית יְהוּדָה֙ נְאֻם־יְהֹוָ֔ה לִֽהְיֹ֥ות לִי֙ לְעָ֔ם וּלְשֵׁ֥ם וְלִתְהִלָּ֖ה וּלְתִפְאָ֑רֶת וְלֹ֖א שָׁמֵֽעוּ׃

<a target = '_blank' href='https://hatanach.geulah.org.il/verse/citation.php?verse=Jer13:12'/> (פרק יג פסוק יב)</a>וְאָֽמַרְתָּ֨ אֲלֵיהֶ֜ם אֶת־הַדָּבָ֣ר הַזֶּ֗ה כֹּֽה־אָמַ֤ר יְהֹוָה֨ אֱלֹהֵ֣י יִשְׂרָאֵ֔ל כָּל־נֵ֖בֶל יִמָּ֣לֵא יָ֑יִן וְאָֽמְר֣וּ אֵלֶ֗יךָ הֲיָדֹעַ֨ לֹ֣א נֵדַ֔ע כִּ֥י־כָל־נֵ֖בֶל יִמָּ֥לֵא יָֽיִן׃ ס

<a target = '_blank' href='https://hatanach.geulah.org.il/verse/citation.php?verse=Jer13:13'/> (פרק יג פסוק יג)</a>וְאָֽמַרְתָּ֨ אֲלֵהֶ֜ם כֹּֽה־אָמַ֣ר יְהֹוָ֗ה הִֽנְנִ֣י מְמַלֵּ֣א אֶת־כָּל־יֽשְׁבֵ֣י הָאָ֪רֶץ הַזֹּ֟את וְאֶת־הַמְּלָכִ֣ים הַיּֽשְׁבִים֩ לְדָוִ֨ד עַל־כִּסְאֹ֜ו וְאֶת־הַכֹּֽהֲנִ֣ים וְאֶת־הַנְּבִיאִ֗ים וְאֵ֛ת כָּל־יֽשְׁבֵ֥י יְרֽוּשָׁ֯לִָ֖ם שִׁכָּרֹֽון׃

<a target = '_blank' href='https://hatanach.geulah.org.il/verse/citation.php?verse=Jer13:14'/> (פרק יג פסוק יד)</a>וְנִפַּצְתִּים֩ אִ֨ישׁ אֶל־אָחִ֜יו וְהָֽאָבֹ֧ות וְהַבָּנִ֛ים יַחְדָּ֖ו נְאֻם־יְהֹוָ֑ה לֹֽא־אֶחְמֹ֧ול וְלֹֽא־אָח֛וּס וְלֹ֥א אֲרַחֵ֖ם מֵֽהַשְׁחִיתָֽם׃

<a target = '_blank' href='https://hatanach.geulah.org.il/verse/citation.php?verse=Jer13:15'/> (פרק יג פסוק טו)</a>שִׁמְע֥וּ וְהַֽאֲזִ֖ינוּ אַל־תִּגְבָּ֑הוּ כִּ֥י יְהֹוָ֖ה דִּבֵּֽר׃

<a target = '_blank' href='https://hatanach.geulah.org.il/verse/citation.php?verse=Jer13:16'/> (פרק יג פסוק טז)</a>תְּנוּ֩ לַֽיהֹוָ֨ה אֱלֹֽהֵיכֶ֤ם כָּבֹוד֙ בְּטֶ֣רֶם יַחְשִׁ֔ךְ וּבְטֶ֛רֶם יִתְנַגְּפ֥וּ רַגְלֵיכֶ֖ם עַל־הָ֣רֵי נָ֑שֶׁף וְקִוִּיתֶ֤ם לְאֹור֨ וְשָׂמָ֣הּ לְצַלְמָ֔וֶת יְ֯שִׁ֖ית לַֽעֲרָפֶֽל׃

<a target = '_blank' href='https://hatanach.geulah.org.il/verse/citation.php?verse=Jer13:17'/> (פרק יג פסוק יז)</a>וְאִם֙ לֹ֣א תִשְׁמָע֔וּהָ בְּמִסְתָּרִ֥ים תִּבְכֶּֽה־נַפְשִׁ֖י מִפְּנֵ֣י גֵוָ֑ה וְדָמֹ֨עַ תִּדְמַ֜ע וְתֵרַ֤ד עֵינִי֨ דִּמְעָ֔ה כִּ֥י נִשְׁבָּ֖ה עֵ֥דֶר יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer13:18'/> (פרק יג פסוק יח)</a>אֱמֹ֥ר לַמֶּ֛לֶךְ וְלַגְּבִירָ֖ה הַשְׁפִּ֣ילוּ שֵׁ֑בוּ כִּ֤י יָרַד֙ מַרְאֲשֹׁ֣ותֵיכֶ֔ם עֲטֶ֖רֶת תִּפְאַרְתְּכֶֽם׃

<a target = '_blank' href='https://hatanach.geulah.org.il/verse/citation.php?verse=Jer13:19'/> (פרק יג פסוק יט)</a>עָרֵ֥י הַנֶּ֛גֶב סֻגְּר֖וּ וְאֵ֣ין פֹּתֵ֑חַ הָגְלָ֧ת יְהוּדָ֛ה כֻּלָּ֖הּ הָגְלָ֥ת שְׁלֹומִֽים׃ פ

<a target = '_blank' href='https://hatanach.geulah.org.il/verse/citation.php?verse=Jer13:20'/> (פרק יג פסוק כ)</a>שְׂא֤יּ֯ עֵֽינֵיכֶם֙ וּרְא֔יּ֯ הַבָּאִ֖ים מִצָּפֹ֑ון אַיֵּ֗ה הָעֵ֨דֶר֨ נִתַּן־לָ֔ךְ צֹ֖אן תִּפְאַרְתֵּֽךְ׃

<a target = '_blank' href='https://hatanach.geulah.org.il/verse/citation.php?verse=Jer13:21'/> (פרק יג פסוק כא)</a>מַה־תֹּֽאמְרִי֨ כִּֽי־יִפְקֹ֣ד עָלַ֔יִךְ וְ֠אַתְּ לִמַּ֨דְתְּ אֹתָ֥ם עָלַ֛יִךְ אַלֻּפִ֖ים לְרֹ֑אשׁ הֲלֹ֤וא חֲבָלִים֙ יֹ֣אחֱז֔וּךְ כְּמֹ֖ו אֵ֥שֶׁת לֵדָֽה׃

<a target = '_blank' href='https://hatanach.geulah.org.il/verse/citation.php?verse=Jer13:22'/> (פרק יג פסוק כב)</a>וְכִ֤י תֹֽאמְרִי֨ בִּלְבָבֵ֔ךְ מַדּ֖וּעַ קְרָאֻ֣נִי אֵ֑לֶּה בְּרֹ֧ב עֲוֹנֵ֛ךְ נִגְל֥וּ שׁוּלַ֖יִךְ נֶחְמְס֥וּ עֲקֵבָֽיִךְ׃

<a target = '_blank' href='https://hatanach.geulah.org.il/verse/citation.php?verse=Jer13:23'/> (פרק יג פסוק כג)</a>הֲיַֽהֲפֹ֤ךְ כּוּשִׁי֨ עֹורֹ֔ו וְנָמֵ֖ר חֲבַרְבֻּֽרֹתָ֑יו גַּם־אַתֶּם֨ תּֽוּכְל֣וּ לְהֵיטִ֔יב לִמֻּדֵ֖י הָרֵֽעַ׃

<a target = '_blank' href='https://hatanach.geulah.org.il/verse/citation.php?verse=Jer13:24'/> (פרק יג פסוק כד)</a>וַֽאֲפִיצֵ֖ם כְּקַ֣שׁ עֹובֵ֑ר לְר֖וּחַ מִדְבָּֽר׃

<a target = '_blank' href='https://hatanach.geulah.org.il/verse/citation.php?verse=Jer13:25'/> (פרק יג פסוק כה)</a>זֶ֣ה גֹֽורָלֵ֧ךְ מְנָת־מִדַּ֛יִךְ מֵֽאִתִּ֖י נְאֻם־יְהֹוָ֑ה אֲשֶׁר֙ שָׁכַ֣חַתְּ אֹותִ֔י וַתִּבְטְחִ֖י בַּשָּֽׁקֶר׃

<a target = '_blank' href='https://hatanach.geulah.org.il/verse/citation.php?verse=Jer13:26'/> (פרק יג פסוק כו)</a>וְגַם־אֲנִ֛י חָשַׂ֥פְתִּי שׁוּלַ֖יִךְ עַל־פָּנָ֑יִךְ וְנִרְאָ֖ה קְלֹונֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer13:27'/> (פרק יג פסוק כז)</a>נִֽאֻפַ֤יִךְ וּמִצְהֲלֹותַ֨יִךְ֨ זִמַּ֣ת זְנוּתֵ֔ךְ עַל־גְּבָעֹות֨ בַּשָּׂדֶ֔ה רָאִ֖יתִי שִׁקּוּצָ֑יִךְ אֹ֥וי לָךְ֨ יְר֣וּשָׁלִַ֔ם לֹ֣א תִטְהֲרִ֔י אַֽחֲרֵ֥י מָתַ֖י עֹֽד׃ פ

<a target = '_blank' href='https://hatanach.geulah.org.il/verse/citation.php?verse=Jer14:1'/> (פרק יד פסוק א)</a>אֲשֶׁ֨ר הָיָ֤ה דְבַר־יְהֹוָה֨ אֶל־יִרְמְיָ֔הוּ עַל־דִּבְרֵ֖י הַבַּצָּרֹֽות׃

<a target = '_blank' href='https://hatanach.geulah.org.il/verse/citation.php?verse=Jer14:2'/> (פרק יד פסוק ב)</a>אָֽבְלָ֣ה יְהוּדָ֔ה וּשְׁעָרֶ֥יהָ אֻמְלְל֖וּ קָֽדְר֣וּ לָאָ֑רֶץ וְצִ֯וְחַ֥ת יְרֽוּשָׁלִַ֖ם עָלָֽתָה׃

<a target = '_blank' href='https://hatanach.geulah.org.il/verse/citation.php?verse=Jer14:3'/> (פרק יד פסוק ג)</a>וְאַדִּ֣ירֵיהֶ֔ם שָֽׁלְח֥וּ צְעִֽו֯רֵיהֶ֖ם לַמָּ֑יִם בָּ֣אוּ עַל־גֵּבִ֞ים לֹא־מָ֣צְאוּ מַ֗יִם שָׁ֤בוּ כְלֵיהֶם֨ רֵיקָ֔ם בּ֥שׁוּ וְהָכְלְמ֖וּ וְחָפ֥וּ רֹאשָֽׁם׃

<a target = '_blank' href='https://hatanach.geulah.org.il/verse/citation.php?verse=Jer14:4'/> (פרק יד פסוק ד)</a>בַּֽעֲב֤וּר הָֽאֲדָמָה֨ חַ֔תָּה כִּ֛י לֹֽא־הָיָ֥ה גֶ֖שֶׁם בָּאָ֑רֶץ בּ֥שׁוּ אִכָּרִ֖ים חָפ֥וּ רֹאשָֽׁם׃

<a target = '_blank' href='https://hatanach.geulah.org.il/verse/citation.php?verse=Jer14:5'/> (פרק יד פסוק ה)</a>כִּ֤י גַם־אַיֶּ֙לֶת֙ בַּשָּׂדֶ֔ה יָֽלְדָ֖ה וְעָזֹ֑וב כִּ֥י לֹֽא־הָיָ֖ה דֶּֽשֶׁא׃

<a target = '_blank' href='https://hatanach.geulah.org.il/verse/citation.php?verse=Jer14:6'/> (פרק יד פסוק ו)</a>וּפְרָאִים֨ עָֽמְד֣וּ עַל־שְׁפָיִ֔ם שָֽׁאֲפ֥וּ ר֖וּחַ כַּתַּנִּ֑ים כָּל֥וּ עֵֽינֵיהֶ֖ם כִּי־אֵ֥ין עֵֽשֶׂב׃

<a target = '_blank' href='https://hatanach.geulah.org.il/verse/citation.php?verse=Jer14:7'/> (פרק יד פסוק ז)</a>אִם־עֲוֹנֵ֨ינוּ֨ עָ֣נוּ בָ֔נוּ יְהֹוָ֕ה עֲשֵׂ֖ה לְמַ֣עַן שְׁמֶ֑ךָ כִּֽי־רַבּ֥וּ מְשֽׁוּבֹתֵ֖ינוּ לְךָ֥ חָטָֽאנוּ׃

<a target = '_blank' href='https://hatanach.geulah.org.il/verse/citation.php?verse=Jer14:8'/> (פרק יד פסוק ח)</a>מִקְוֵה֨ יִשְׂרָאֵ֔ל מֹֽושִׁיעֹ֖ו בְּעֵ֣ת צָרָ֑ה לָ֤מָּה תִֽהְיֶה֙ כְּגֵ֣ר בָּאָ֔רֶץ וּכְאֹרֵ֖חַ נָטָ֥ה לָלֽוּן׃

<a target = '_blank' href='https://hatanach.geulah.org.il/verse/citation.php?verse=Jer14:9'/> (פרק יד פסוק ט)</a>לָ֤מָּה תִֽהְיֶה֙ כְּאִ֣ישׁ נִדְהָ֔ם כְּגִבֹּ֖ור לֹֽא־יוּכַ֣ל לְהֹושִׁ֑יעַ וְאַתָּ֧ה בְקִרְבֵּ֣נוּ יְהֹוָ֗ה וְשִׁמְךָ֛ עָלֵ֥ינוּ נִקְרָ֖א אַל־תַּנִּחֵֽנוּ׃ ס

<a target = '_blank' href='https://hatanach.geulah.org.il/verse/citation.php?verse=Jer14:10'/> (פרק יד פסוק י)</a>כֹּֽה־אָמַ֨ר יְהֹוָ֜ה לָעָ֣ם הַזֶּ֗ה כֵּ֤ן אָֽהֲבוּ֨ לָנ֔וּעַ רַגְלֵיהֶ֖ם לֹ֣א חָשָׂ֑כוּ וַֽיהֹוָה֨ לֹ֣א רָצָ֔ם עַתָּה֙ יִזְכֹּ֣ר עֲוֹנָ֔ם וְיִפְקֹ֖ד חַטֹּאתָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer14:11'/> (פרק יד פסוק יא)</a>וַיֹּ֥אמֶר יְהֹוָ֖ה אֵלָ֑י אַל־תִּתְפַּלֵּ֛ל בְּעַד־הָעָ֥ם הַזֶּ֖ה לְטֹובָֽה׃

<a target = '_blank' href='https://hatanach.geulah.org.il/verse/citation.php?verse=Jer14:12'/> (פרק יד פסוק יב)</a>כִּ֣י יָצֻ֗מוּ אֵינֶ֤נִּי שֹׁמֵעַ֙ אֶל־רִנָּתָ֔ם וְכִ֧י יַֽעֲל֛וּ עֹלָ֥ה וּמִנְחָ֖ה אֵינֶ֣נִּי רֹצָ֑ם כִּ֗י בַּחֶ֙רֶב֙ וּבָֽרָעָ֣ב וּבַדֶּ֔בֶר אָֽנֹכִ֖י מְכַלֶּ֥ה אֹותָֽם׃

<a target = '_blank' href='https://hatanach.geulah.org.il/verse/citation.php?verse=Jer14:13'/> (פרק יד פסוק יג)</a>וָֽאֹמַ֞ר אֲהָ֣הּ ׀ אֲדֹנָ֣י יֱהֹוִ֗ה הִנֵּ֨ה הַנְּבִאִ֜ים אֹֽמְרִ֤ים לָהֶם֨ לֹֽא־תִרְא֣וּ חֶ֔רֶב וְרָעָ֖ב לֹא־יִֽהְיֶ֣ה לָכֶ֑ם כִּֽי־שְׁלֹ֤ום אֱמֶת֨ אֶתֵּ֣ן לָכֶ֔ם בַּמָּקֹ֖ום הַזֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Jer14:14'/> (פרק יד פסוק יד)</a>וַיֹּ֨אמֶר יְהֹוָ֜ה אֵלַ֗י שֶׁ֚קֶר הַנְּבִאִים֙ נִבְּאִ֣ים בִּשְׁמִ֔י לֹ֤א שְׁלַחְתִּים֙ וְלֹ֣א צִוִּיתִ֔ים וְלֹ֥א דִבַּ֖רְתִּי אֲלֵיהֶ֑ם חֲזֹ֨ון שֶׁ֜קֶר וְקֶ֤סֶם וֶֽאֱלִו֯ל֨ וְתַרְמִ֣ו֯ת לִבָּ֔ם הֵ֖מָּה מִתְנַבְּאִ֥ים לָכֶֽם׃ פ

<a target = '_blank' href='https://hatanach.geulah.org.il/verse/citation.php?verse=Jer14:15'/> (פרק יד פסוק טו)</a>לָכֵ֞ן כֹּֽה־אָמַ֣ר יְהֹוָ֗ה עַל־הַנְּבִאִ֞ים הַנִּבְּאִ֣ים בִּשְׁמִי֮ וַֽאֲנִ֣י לֹֽא־שְׁלַחְתִּים֒ וְהֵ֙מָּה֙ אֹ֣מְרִ֔ים חֶ֣רֶב וְרָעָ֔ב לֹ֥א יִֽהְיֶ֖ה בָּאָ֣רֶץ הַזֹּ֑את בַּחֶ֤רֶב וּבָֽרָעָב֨ יִתַּ֔מּוּ הַנְּבִאִ֖ים הָהֵֽמָּה׃

<a target = '_blank' href='https://hatanach.geulah.org.il/verse/citation.php?verse=Jer14:16'/> (פרק יד פסוק טז)</a>וְהָעָ֣ם אֲשֶׁר־הֵ֣מָּה נִבְּאִ֣ים לָהֶ֡ם יִֽהְי֣וּ מֻשְׁלָכִים֩ בְּחוּצֹ֨ות יְרֽוּשָׁלִַ֜ם מִפְּנֵ֣י ׀ הָֽרָעָ֣ב וְהַחֶ֗רֶב וְאֵ֤ין מְקַבֵּר֨ לָהֵ֔מָּה הֵ֣מָּה נְשֵׁיהֶ֔ם וּבְנֵיהֶ֖ם וּבְנֹֽתֵיהֶ֑ם וְשָֽׁפַכְתִּ֥י עֲלֵיהֶ֖ם אֶת־רָֽעָתָֽם׃

<a target = '_blank' href='https://hatanach.geulah.org.il/verse/citation.php?verse=Jer14:17'/> (פרק יד פסוק יז)</a>וְאָֽמַרְתָּ֤ אֲלֵיהֶם֨ אֶת־הַדָּבָ֣ר הַזֶּ֔ה תֵּרַ֨דְנָה עֵינַ֥י דִּמְעָ֛ה לַ֥יְלָה וְיֹומָ֖ם וְאַל־תִּדְמֶ֑ינָה כִּי֩ שֶׁ֨בֶר גָּדֹ֜ול נִשְׁבְּרָ֗ה בְּתוּלַת֙ בַּת־עַמִּ֔י מַכָּ֖ה נַחְלָ֥ה מְאֹֽד׃

<a target = '_blank' href='https://hatanach.geulah.org.il/verse/citation.php?verse=Jer14:18'/> (פרק יד פסוק יח)</a>אִם־יָצָ֣אתִי הַשָּׂדֶ֗ה וְהִנֵּה֙ חַֽלְלֵי־חֶ֔רֶב וְאִם֙ בָּ֣אתִי הָעִ֔יר וְהִנֵּ֖ה תַּֽחֲלוּאֵ֣י רָעָ֑ב כִּ֣י גַם־נָבִ֧יא גַם־כֹּהֵ֛ן סָֽחֲר֥וּ אֶל־אֶ֖רֶץ וְלֹ֥א יָדָֽעוּ׃ ס

<a target = '_blank' href='https://hatanach.geulah.org.il/verse/citation.php?verse=Jer14:19'/> (פרק יד פסוק יט)</a>הֲמָאֹ֨ס מָאַ֜סְתָּ אֶת־יְהוּדָ֗ה אִם־בְּצִיֹּון֙ גָּֽעֲלָ֣ה נַפְשֶׁ֔ךָ מַדּ֨וּעַ֨ הִכִּיתָ֔נוּ וְאֵ֥ין לָ֖נוּ מַרְפֵּ֑א קַוֵּ֤ה לְשָׁלֹום֙ וְאֵ֣ין טֹ֔וב וּלְעֵ֥ת מַרְפֵּ֖א וְהִנֵּ֥ה בְעָתָֽה׃

<a target = '_blank' href='https://hatanach.geulah.org.il/verse/citation.php?verse=Jer14:20'/> (פרק יד פסוק כ)</a>יָדַ֧עְנוּ יְהֹוָ֛ה רִשְׁעֵ֖נוּ עֲוֹ֣ן אֲבֹותֵ֑ינוּ כִּ֥י חָטָ֖אנוּ לָֽךְ׃

<a target = '_blank' href='https://hatanach.geulah.org.il/verse/citation.php?verse=Jer14:21'/> (פרק יד פסוק כא)</a>אַל־תִּנְאַץ֨ לְמַ֣עַן שִׁמְךָ֔ אַל־תְּנַבֵּ֖ל כִּסֵּ֣א כְבֹודֶ֑ךָ זְכֹ֕ר אַל־תָּפֵ֥ר בְּרִֽיתְךָ֖ אִתָּֽנוּ׃

<a target = '_blank' href='https://hatanach.geulah.org.il/verse/citation.php?verse=Jer14:22'/> (פרק יד פסוק כב)</a>הֲיֵ֨שׁ בְּהַבְלֵ֤י הַגֹּויִם֙ מַגְשִׁמִ֔ים וְאִם־הַשָּׁמַ֖יִם יִתְּנ֣וּ רְבִבִ֑ים הֲלֹ֨א אַתָּה־ה֜וּא יְהֹוָ֤ה אֱלֹהֵ֨ינוּ֨ וּנְקַוֶּה־לָּ֔ךְ כִּֽי־אַתָּ֥ה עָשִׂ֖יתָ אֶת־כָּל־אֵֽלֶּה׃ פ

<a target = '_blank' href='https://hatanach.geulah.org.il/verse/citation.php?verse=Jer15:1'/> (פרק טו פסוק א)</a>וַיֹּ֤אמֶר יְהֹוָה֙ אֵלַ֔י אִם־יַֽעֲמֹ֨ד משֶׁ֤ה וּשְׁמוּאֵל֨ לְפָנַ֔י אֵ֥ין נַפְשִׁ֖י אֶל־הָעָ֣ם הַזֶּ֑ה שַׁלַּ֥ח מֵעַל־פָּנַ֖י וְיֵצֵֽאוּ׃

<a target = '_blank' href='https://hatanach.geulah.org.il/verse/citation.php?verse=Jer15:2'/> (פרק טו פסוק ב)</a>וְהָיָ֛ה כִּי־יֹֽאמְר֥וּ אֵלֶ֖יךָ אָ֣נָה נֵצֵ֑א וְאָֽמַרְתָּ֨ אֲלֵיהֶ֜ם כֹּֽה־אָמַ֣ר יְהֹוָ֗ה אֲשֶׁ֨ר לַמָּ֤וֶת לַמָּ֨וֶת֨ וַֽאֲשֶׁ֤ר לַחֶ֨רֶב֨ לַחֶ֔רֶב וַֽאֲשֶׁ֤ר לָֽרָעָב֙ לָ֣רָעָ֔ב וַֽאֲשֶׁ֥ר לַשְּׁבִ֖י לַשֶּֽׁבִי׃

<a target = '_blank' href='https://hatanach.geulah.org.il/verse/citation.php?verse=Jer15:3'/> (פרק טו פסוק ג)</a>וּפָֽקַדְתִּ֨י עֲלֵיהֶ֜ם אַרְבַּ֤ע מִשְׁפָּחֹות֨ נְאֻם־יְהֹוָ֔ה אֶת־הַחֶ֣רֶב לַֽהֲרֹ֔ג וְאֶת־הַכְּלָבִ֖ים לִסְחֹ֑ב וְאֶת־עֹ֧וף הַשָּׁמַ֛יִם וְאֶת־בֶּֽהֱמַ֥ת הָאָ֖רֶץ לֶֽאֱכֹ֥ל וּלְהַשְׁחִֽית׃

<a target = '_blank' href='https://hatanach.geulah.org.il/verse/citation.php?verse=Jer15:4'/> (פרק טו פסוק ד)</a>וּנְתַתִּ֣ים לְזַֽוֲעָ֔ה֯ לְכֹ֖ל מַמְלְכֹ֣ות הָאָ֑רֶץ בִּ֠גְלַל מְנַשֶּׁ֤ה בֶן־יְחִזְקִיָּ֙הוּ֙ מֶ֣לֶךְ יְהוּדָ֔ה עַ֥ל אֲשֶׁר־עָשָׂ֖ה בִּירֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer15:5'/> (פרק טו פסוק ה)</a>כִּ֠י מִֽי־יַחְמֹ֤ל עָלַ֨יִךְ֙ יְר֣וּשָׁלִַ֔ם וּמִ֖י יָנ֣וּד לָ֑ךְ וּמִ֣י יָס֔וּר לִשְׁאֹ֥ל לְשָׁלֹ֖ם לָֽךְ׃

<a target = '_blank' href='https://hatanach.geulah.org.il/verse/citation.php?verse=Jer15:6'/> (פרק טו פסוק ו)</a>אַ֣תְּ נָטַ֥שְׁתְּ אֹתִ֛י נְאֻם־יְהֹוָ֖ה אָחֹ֣ור תֵּלֵ֑כִי וָאַ֨ט אֶת־יָדִ֤י עָלַ֨יִךְ֙ וָֽאַשְׁחִיתֵ֔ךְ נִלְאֵ֖יתִי הִנָּחֵֽם׃

<a target = '_blank' href='https://hatanach.geulah.org.il/verse/citation.php?verse=Jer15:7'/> (פרק טו פסוק ז)</a>וָֽאֶזְרֵ֥ם בְּמִזְרֶ֖ה בְּשַֽׁעֲרֵ֣י הָאָ֑רֶץ שִׁכַּ֤לְתִּי אִבַּ֨דְתִּי֨ אֶת־עַמִּ֔י מִדַּרְכֵיהֶ֖ם לֹ֥וא שָֽׁבוּ׃

<a target = '_blank' href='https://hatanach.geulah.org.il/verse/citation.php?verse=Jer15:8'/> (פרק טו פסוק ח)</a>עָֽצְמוּ־לִ֤י אַלְמְנֹותָ֯ו֙ מֵחֹ֣ול יַמִּ֔ים הֵבֵ֨אתִי לָהֶ֥ם עַל־אֵ֛ם בָּח֖וּר שֹׁדֵ֣ד בַּצָּֽהֳרָ֑יִם הִפַּ֤לְתִּי עָלֶ֨יהָ֙ פִּתְאֹ֔ם עִ֖יר וּבֶֽהָלֹֽות׃

<a target = '_blank' href='https://hatanach.geulah.org.il/verse/citation.php?verse=Jer15:9'/> (פרק טו פסוק ט)</a>אֻמְלְלָ֞ה יֹלֶ֣דֶת הַשִּׁבְעָ֗ה נָֽפְחָ֥ה נַפְשָׁ֛הּ בָּ֥אה֯ שִׁמְשָׁ֛הּ בְּעֹ֥ד יֹומָ֖ם בֹּ֣ושָׁה וְחָפֵ֑רָה וּשְׁאֵֽרִיתָ֗ם לַחֶ֧רֶב אֶתֵּ֛ן לִפְנֵ֥י אֹֽיְבֵיהֶ֖ם נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer15:10'/> (פרק טו פסוק י)</a>אֹֽוי־לִ֤י אִמִּי֨ כִּ֣י יְלִדְתִּ֔נִי אִ֥ישׁ רִ֛יב וְאִ֥ישׁ מָדֹ֖ון לְכָל־הָאָ֑רֶץ לֹֽא־נָשִׁ֥יתִי וְלֹא־נָֽשׁוּ־בִ֖י כֻּלֹּ֥ה מְקַלְלַֽוְנִי׃

<a target = '_blank' href='https://hatanach.geulah.org.il/verse/citation.php?verse=Jer15:11'/> (פרק טו פסוק יא)</a>אָמַ֣ר יְהֹוָ֔ה אִם־לֹ֥א שֵֽׁרִו֯תִ֖ךָ לְטֹ֑וב אִם־לֹ֣וא ׀ הִפְגַּ֣עְתִּֽי בְךָ֗ בְּעֵ֥ת רָעָ֛ה וּבְעֵ֥ת צָרָ֖ה אֶת־הָֽאֹיֵֽב׃

<a target = '_blank' href='https://hatanach.geulah.org.il/verse/citation.php?verse=Jer15:12'/> (פרק טו פסוק יב)</a>הֲיָרֹ֨עַ בַּרְזֶ֧ל ׀ בַּרְזֶ֛ל מִצָּפֹ֖ון וּנְחֽשֶׁת׃

<a target = '_blank' href='https://hatanach.geulah.org.il/verse/citation.php?verse=Jer15:13'/> (פרק טו פסוק יג)</a>חֵֽילְךָ֧ וְאֹֽוצְרֹתֶ֛יךָ לָבַ֥ז אֶתֵּ֖ן לֹ֣א בִמְחִ֑יר וּבְכָל־חַטֹּאו֯תֶ֖יךָ וּבְכָל־גְּבוּלֶֽיךָ׃

<a target = '_blank' href='https://hatanach.geulah.org.il/verse/citation.php?verse=Jer15:14'/> (פרק טו פסוק יד)</a>וְהַֽעֲבַרְ֯תִּי֙ אֶת־אֹ֣יְבֶ֔יךָ בְּאֶ֖רֶץ לֹ֣א יָדָ֑עְתָּ כִּֽי־אֵ֛שׁ קָדְחָ֥ה בְאַפִּ֖י עֲלֵיכֶ֥ם תּוּ֯קָֽד׃ ס

<a target = '_blank' href='https://hatanach.geulah.org.il/verse/citation.php?verse=Jer15:15'/> (פרק טו פסוק טו)</a>אַתָּ֧ה יָדַ֣עְתָּ יְהֹוָ֗ה זָכְרֵ֤נִי וּפָקְדֵ֨נִי֨ וְהִנָּ֤קֶם לִי֙ מֵרֹ֣דְפַ֔י אַל־לְאֶ֥רֶךְ אַפְּךָ֖ תִּקָּחֵ֑נִי דַּ֕ע שְׂאֵתִ֥י עָלֶ֖יךָ חֶרְפָּֽה׃

<a target = '_blank' href='https://hatanach.geulah.org.il/verse/citation.php?verse=Jer15:16'/> (פרק טו פסוק טז)</a>נִמְצְא֤וּ דְבָרֶ֨יךָ֙ וָאֹ֣כְלֵ֔ם וַיְהִ֤י דְבָֽרְי֯ךָ֙ לִ֔י לְשָׂשֹׂ֖ון וּלְשִׂמְחַ֣ת לְבָבִ֑י כִּֽי־נִקְרָ֤א שִׁמְךָ֙ עָלַ֔י יְהֹוָ֖ה אֱלֹהֵ֥י צְבָאֹֽות׃

<a target = '_blank' href='https://hatanach.geulah.org.il/verse/citation.php?verse=Jer15:17'/> (פרק טו פסוק יז)</a>לֹֽא־יָשַׁ֥בְתִּי בְסֹֽוד־מְשַֽׂחֲקִ֖ים וָֽאֶעְלֹ֑ז מִפְּנֵ֤י יָֽדְךָ֨ בָּדָ֣ד יָשַׁ֔בְתִּי כִּי־זַ֖עַם מִלֵּאתָֽנִי׃

<a target = '_blank' href='https://hatanach.geulah.org.il/verse/citation.php?verse=Jer15:18'/> (פרק טו פסוק יח)</a>לָ֣מָּה הָיָ֤ה כְאֵבִי֙ נֶ֔צַח וּמַכָּתִ֖י אֲנוּשָׁ֑ה מֵֽאֲנָה֙ הֵֽרָפֵ֔א הָיֹ֨ו תִֽהְיֶ֥ה לִי֙ כְּמֹ֣ו אַכְזָ֔ב מַ֖יִם לֹ֣א נֶֽאֱמָֽנוּ׃ ס

<a target = '_blank' href='https://hatanach.geulah.org.il/verse/citation.php?verse=Jer15:19'/> (פרק טו פסוק יט)</a>לָכֵ֞ן כֹּֽה־אָמַ֣ר יְהֹוָ֗ה אִם־תָּשׁ֤וּב וַֽאֲשִֽׁיבְךָ֨ לְפָנַ֣י תַּֽעֲמֹ֔ד וְאִם־תֹּוצִ֥יא יָקָ֛ר מִזֹּולֵ֖ל כְּפִ֣י תִֽהְיֶ֑ה יָשֻׁ֤בוּ הֵ֨מָּה֙ אֵלֶ֔יךָ וְאַתָּ֖ה לֹֽא־תָשׁ֥וּב אֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer15:20'/> (פרק טו פסוק כ)</a>וּנְתַתִּ֜יךָ לָעָ֣ם הַזֶּ֗ה לְחֹומַ֤ת נְח֨שֶׁת֨ בְּצוּרָ֔ה וְנִלְחֲמ֥וּ אֵלֶ֖יךָ וְלֹא־י֣וּכְלוּ לָ֑ךְ כִּֽי־אִתְּךָ֥ אֲנִ֛י לְהֹושִֽׁיעֲךָ֥ וּלְהַצִּילֶ֖ךָ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer15:21'/> (פרק טו פסוק כא)</a>וְהִצַּלְתִּ֖יךָ מִיַּ֣ד רָעִ֑ים וּפְדִתִ֖יךָ מִכַּ֥ף עָֽרִיצִֽים׃ פ

<a target = '_blank' href='https://hatanach.geulah.org.il/verse/citation.php?verse=Jer16:1'/> (פרק טז פסוק א)</a>וַיְהִ֥י דְבַר־יְהֹוָ֖ה אֵלַ֥י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer16:2'/> (פרק טז פסוק ב)</a>לֹֽא־תִקַּ֥ח לְךָ֖ אִשָּׁ֑ה וְלֹא־יִֽהְי֤וּ לְךָ֨ בָּנִ֣ים וּבָנֹ֔ות בַּמָּקֹ֖ום הַזֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Jer16:3'/> (פרק טז פסוק ג)</a>כִּי־כֹ֣ה ׀ אָמַ֣ר יְהֹוָ֗ה עַל־הַבָּנִים֙ וְעַל־הַבָּנֹ֔ות הַיִּלֹּודִ֖ים בַּמָּקֹ֣ום הַזֶּ֑ה וְעַל־אִמֹּתָ֞ם הַיֹּֽלְדֹ֣ות אֹותָ֗ם וְעַל־אֲבֹותָ֛ם הַמֹּֽולִדִ֥ים אֹותָ֖ם בָּאָ֥רֶץ הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer16:4'/> (פרק טז פסוק ד)</a>מְמֹותֵ֨י תַֽחֲלֻאִ֜ים יָמֻ֗תוּ לֹ֤א יִסָּֽפְדוּ֙ וְלֹ֣א יִקָּבֵ֔רוּ לְדֹ֛מֶן עַל־פְּנֵ֥י הָֽאֲדָמָ֖ה יִֽהְי֑וּ וּבַחֶ֤רֶב וּבָֽרָעָב֨ יִכְל֔וּ וְהָֽיְתָ֤ה נִבְלָתָם֨ לְמַֽאֲכָ֔ל לְעֹ֥וף הַשָּׁמַ֖יִם וּלְבֶֽהֱמַ֥ת הָאָֽרֶץ׃ פ

<a target = '_blank' href='https://hatanach.geulah.org.il/verse/citation.php?verse=Jer16:5'/> (פרק טז פסוק ה)</a>כִּֽי־כֹ֣ה ׀ אָמַ֣ר יְהֹוָ֗ה אַל־תָּבֹוא֨ בֵּ֣ית מַרְזֵ֔חַ וְאַל־תֵּלֵ֣ךְ לִסְפֹּ֔וד וְאַל־תָּנֹ֖ד לָהֶ֑ם כִּֽי־אָסַ֨פְתִּי אֶת־שְׁלֹומִ֜י מֵאֵ֨ת הָעָ֤ם הַזֶּה֙ נְאֻם־יְהֹוָ֔ה אֶת־הַחֶ֖סֶד וְאֶת־הָרַֽחֲמִֽים׃

<a target = '_blank' href='https://hatanach.geulah.org.il/verse/citation.php?verse=Jer16:6'/> (פרק טז פסוק ו)</a>וּמֵ֨תוּ גְדֹלִ֧ים וּקְטַנִּ֛ים בָּאָ֥רֶץ הַזֹּ֖את לֹ֣א יִקָּבֵ֑רוּ וְלֹֽא־יִסְפְּד֣וּ לָהֶם֨ וְלֹ֣א יִתְגֹּדַ֔ד וְלֹ֥א יִקָּרֵ֖חַ לָהֶֽם׃

<a target = '_blank' href='https://hatanach.geulah.org.il/verse/citation.php?verse=Jer16:7'/> (פרק טז פסוק ז)</a>וְלֹֽא־יִפְרְס֥וּ לָהֶ֛ם עַל־אֵ֖בֶל לְנַֽחֲמֹ֣ו עַל־מֵ֑ת וְלֹא־יַשְׁק֤וּ אֹותָם֨ כֹּ֣וס תַּנְחוּמִ֔ים עַל־אָבִ֖יו וְעַל־אִמֹּֽו׃

<a target = '_blank' href='https://hatanach.geulah.org.il/verse/citation.php?verse=Jer16:8'/> (פרק טז פסוק ח)</a>וּבֵֽית־מִשְׁתֶּ֥ה לֹֽא־תָבֹ֖וא לָשֶׁ֣בֶת אֹותָ֑ם לֶֽאֱכֹ֖ל וְלִשְׁתֹּֽות׃ ס

<a target = '_blank' href='https://hatanach.geulah.org.il/verse/citation.php?verse=Jer16:9'/> (פרק טז פסוק ט)</a>כִּי֩ כֹ֨ה אָמַ֜ר יְהֹוָ֗ה צְבָאֹות֨ אֱלֹהֵ֣י יִשְׂרָאֵ֔ל הִֽנְנִ֨י מַשְׁבִּ֜ית מִן־הַמָּקֹ֥ום הַזֶּ֛ה לְעֵֽינֵיכֶ֖ם וּבִֽימֵיכֶ֑ם קֹ֤ול שָׂשֹׂון֙ וְקֹ֣ול שִׂמְחָ֔ה קֹ֥ול חָתָ֖ן וְקֹ֥ול כַּלָּֽה׃

<a target = '_blank' href='https://hatanach.geulah.org.il/verse/citation.php?verse=Jer16:10'/> (פרק טז פסוק י)</a>וְהָיָ֗ה כִּ֤י תַגִּיד֨ לָעָ֣ם הַזֶּ֔ה אֵ֥ת כָּל־הַדְּבָרִ֖ים הָאֵ֑לֶּה וְאָֽמְר֣וּ אֵלֶ֗יךָ עַל־מֶה֩ דִבֶּ֨ר יְהֹוָ֤ה עָלֵ֨ינוּ֨ אֵ֣ת כָּל־הָֽרָעָ֤ה הַגְּדֹולָה֙ הַזֹּ֔את וּמֶ֤ה עֲוֹנֵ֨נוּ֨ וּמֶ֣ה חַטָּאתֵ֔נוּ אֲשֶׁ֥ר חָטָ֖אנוּ לַֽיהֹוָ֥ה אֱלֹהֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer16:11'/> (פרק טז פסוק יא)</a>וְאָֽמַרְתָּ֣ אֲלֵיהֶ֗ם עַל֩ אֲשֶׁר־עָֽזְב֨וּ אֲבֹֽותֵיכֶ֤ם אֹותִי֙ נְאֻם־יְהֹוָ֔ה וַיֵּֽלְכ֗וּ אַֽחֲרֵי֙ אֱלֹהִ֣ים אֲחֵרִ֔ים וַיַּֽעַבְד֖וּם וַיִּשְׁתַּֽחֲו֣וּ לָהֶ֑ם וְאֹתִ֣י עָזָ֔ב֯וּ וְאֶת־תֹּֽורָתִ֖י לֹ֥א שָׁמָֽרוּ׃

<a target = '_blank' href='https://hatanach.geulah.org.il/verse/citation.php?verse=Jer16:12'/> (פרק טז פסוק יב)</a>וְאַתֶּ֛ם הֲרֵֽעֹתֶ֥ם לַֽעֲשֹׂ֖ות מֵֽאֲבֹֽותֵיכֶ֑ם וְהִנְּכֶ֣ם הֹֽלְכִ֗ים אִ֚ישׁ אַֽחֲרֵי֨ שְׁרִר֣וּת לִבֹּֽו־הָרָ֔ע לְבִלְתִּ֖י שְׁמֹ֥עַ אֵלָֽי׃

<a target = '_blank' href='https://hatanach.geulah.org.il/verse/citation.php?verse=Jer16:13'/> (פרק טז פסוק יג)</a>וְהֵֽטַלְתִּ֣י אֶתְכֶ֗ם מֵעַל֨ הָאָ֣רֶץ הַזֹּ֔את עַל־הָאָ֕רֶץ אֲשֶׁר֨ לֹ֣א יְדַעְתֶּ֔ם אַתֶּ֖ם וַאֲבֹֽתֵיכֶ֑ם וַֽעֲבַדְתֶּם־שָׁ֞ם אֶת־אֱלֹהִ֤ים אֲחֵרִים֨ יֹומָ֣ם וָלַ֔יְלָה אֲשֶׁ֛ר לֹֽא־אֶתֵּ֥ן לָכֶ֖ם חֲנִינָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer16:14'/> (פרק טז פסוק יד)</a>לָכֵ֛ן הִנֵּֽה־יָמִ֥ים בָּאִ֖ים נְאֻם־יְהֹוָ֑ה וְלֹא־יֵֽאָמֵ֥ר עֹוד֨ חַי־יְהֹוָ֔ה אֲשֶׁ֧ר הֶֽעֱלָ֛ה אֶת־בְּנֵ֥י יִשְׂרָאֵ֖ל מֵאֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer16:15'/> (פרק טז פסוק טו)</a>כִּ֣י אִם־חַי־יְהֹוָ֗ה אֲשֶׁ֨ר הֶֽעֱלָ֜ה אֶת־בְּנֵ֤י יִשְׂרָאֵל֨ מֵאֶ֣רֶץ צָפֹ֔ון וּמִכֹּל֨ הָ֣אֲרָצֹ֔ות אֲשֶׁ֥ר הִדִּיחָ֖ם שָׁ֑מָּה וַֽהֲשִֽׁבֹותִים֙ עַל־אַדְמָתָ֔ם אֲשֶׁ֥ר נָתַ֖תִּי לַֽאֲבֹותָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer16:16'/> (פרק טז פסוק טז)</a>הִֽנְנִ֨י שֹׁלֵ֜חַ לְדַוָּ֯גִ֥ים רַבִּ֛ים נְאֻם־יְהֹוָ֖ה וְדִיג֑וּם וְאַֽחֲרֵי־כֵ֗ן אֶשְׁלַח֙ לְרַבִּ֣ים צַיָּדִ֔ים וְצָד֞וּם מֵעַ֤ל כָּל־הַר֨ וּמֵעַ֣ל כָּל־גִּבְעָ֔ה וּמִנְּקִיקֵ֖י הַסְּלָעִֽים׃

<a target = '_blank' href='https://hatanach.geulah.org.il/verse/citation.php?verse=Jer16:17'/> (פרק טז פסוק יז)</a>כִּ֤י עֵינַי֙ עַל־כָּל־דַּרְכֵיהֶ֔ם לֹ֥א נִסְתְּר֖וּ מִלְּפָנָ֑י וְלֹֽא־נִצְפַּ֥ן עֲוֹנָ֖ם מִנֶּ֥גֶד עֵינָֽי׃

<a target = '_blank' href='https://hatanach.geulah.org.il/verse/citation.php?verse=Jer16:18'/> (פרק טז פסוק יח)</a>וְשִׁלַּמְתִּ֣י רִֽאשֹׁונָ֗ה מִשְׁנֵ֤ה עֲוֹנָם֨ וְחַטָּאתָ֔ם עַ֖ל חַלְּלָ֣ם אֶת־אַרְצִ֑י בְּנִבְלַ֤ת שִׁקּֽוּצֵיהֶם֙ וְתֹֽועֲבֹ֣ותֵיהֶ֔ם מָֽלְא֖וּ אֶת־נַֽחֲלָתִֽי׃ ס

<a target = '_blank' href='https://hatanach.geulah.org.il/verse/citation.php?verse=Jer16:19'/> (פרק טז פסוק יט)</a>֯יְהֹוָ֞ה עֻזִּ֧י וּמָֽעֻזִּ֛י וּמְנוּסִ֖י בְּיֹ֣ום צָרָ֑ה אֵלֶ֗יךָ גֹּויִ֤ם יָבֹ֨אוּ֨ מֵֽאַפְסֵי־אָ֔רֶ֯ץ וְיֹֽאמְר֗וּ אַךְ־שֶׁ֨קֶר֨ נָֽחֲל֣וּ אֲבֹותֵ֔ינוּ הֶ֖בֶל וְאֵֽין־בָּ֥ם מֹועִֽיל׃

<a target = '_blank' href='https://hatanach.geulah.org.il/verse/citation.php?verse=Jer16:20'/> (פרק טז פסוק כ)</a>הֲיַֽעֲשֶׂה־לֹּ֥ו אָדָ֖ם אֱלֹהִ֑ים וְהֵ֖מָּה לֹ֥א אֱלֹהִֽים׃

<a target = '_blank' href='https://hatanach.geulah.org.il/verse/citation.php?verse=Jer16:21'/> (פרק טז פסוק כא)</a>לָכֵן֙ הִֽנְנִ֣י מֹֽודִיעָ֔ם בַּפַּ֣עַם הַזֹּ֔את אֹֽודִיעֵ֥ם אֶת־יָדִ֖י וְאֶת־גְּבֽוּרָתִ֑י וְיָֽדְע֖וּ כִּֽי־שְׁמִ֥י יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer17:1'/> (פרק יז פסוק א)</a>חַטַּ֣את יְהוּדָ֗ה כְּתוּבָ֛ה בְּעֵ֥ט בַּרְזֶ֖ל בְּצִפֹּ֣רֶן שָׁמִ֑יר חֲרוּשָׁה֙ עַל־ל֣וּחַ לִבָּ֔ם וּלְקַרְנֹ֖ות מִזְבְּחֹֽותֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer17:2'/> (פרק יז פסוק ב)</a>כִּזְכֹּ֤ר בְּנֵיהֶם֙ מִזְבְּחֹותָ֔ם וַֽאֲשֵֽׁרֵיהֶ֖ם עַל־עֵ֣ץ רַֽעֲנָ֑ן עַ֖ל גְּבָעֹ֥ות הַגְּבֹהֹֽות׃

<a target = '_blank' href='https://hatanach.geulah.org.il/verse/citation.php?verse=Jer17:3'/> (פרק יז פסוק ג)</a>הֲרָרִ֣י בַּשָּׂדֶ֔ה חֵֽילְךָ֥ כָל־אֹֽוצְרֹותֶ֖יךָ לָבַ֣ז אֶתֵּ֑ן בָּֽמֹתֶ֕יךָ בְּחַטָּ֖את בְּכָל־גְּבוּלֶֽיךָ׃

<a target = '_blank' href='https://hatanach.geulah.org.il/verse/citation.php?verse=Jer17:4'/> (פרק יז פסוק ד)</a>וְשָֽׁמַטְתָּ֗ה וּבְךָ֨ מִנַּֽחֲלָֽתְךָ֙ אֲשֶׁ֣ר נָתַ֣תִּי לָ֔ךְ וְהַֽעֲבַדְתִּ֨יךָ֙ אֶת־אֹ֣יְבֶ֔יךָ בָּאָ֖רֶץ אֲשֶׁ֣ר לֹֽא־יָדָ֑עְתָּ כִּי־אֵ֛שׁ קְדַחְתֶּ֥ם בְּאַפִּ֖י עַד־עֹולָ֥ם תּוּקָֽד׃ ס

<a target = '_blank' href='https://hatanach.geulah.org.il/verse/citation.php?verse=Jer17:5'/> (פרק יז פסוק ה)</a>כֹּ֣ה ׀ אָמַ֣ר יְהֹוָ֗ה אָר֤וּר הַגֶּ֨בֶר֨ אֲשֶׁ֣ר יִבְטַ֣ח בָּֽאָדָ֔ם וְשָׂ֥ם בָּשָׂ֖ר זְרֹעֹ֑ו וּמִן־יְהֹוָ֖ה יָס֥וּר לִבֹּֽו׃

<a target = '_blank' href='https://hatanach.geulah.org.il/verse/citation.php?verse=Jer17:6'/> (פרק יז פסוק ו)</a>וְהָיָה֨ כְּעַרְעָ֣ר בָּֽעֲרָבָ֔ה וְלֹ֥א יִרְאֶ֖ה כִּֽי־יָבֹ֣וא טֹ֑וב וְשָׁכַ֤ן חֲרֵרִים֙ בַּמִּדְבָּ֔ר אֶ֥רֶץ מְלֵחָ֖ה וְלֹ֥א תֵשֵֽׁב׃ ס

<a target = '_blank' href='https://hatanach.geulah.org.il/verse/citation.php?verse=Jer17:7'/> (פרק יז פסוק ז)</a>בָּר֣וּךְ הַגֶּ֔בֶר אֲשֶׁ֥ר יִבְטַ֖ח בַּֽיהֹוָ֑ה וְהָיָ֥ה יְהֹוָ֖ה מִבְטַחֹֽו׃

<a target = '_blank' href='https://hatanach.geulah.org.il/verse/citation.php?verse=Jer17:8'/> (פרק יז פסוק ח)</a>וְהָיָ֞ה כְּעֵ֣ץ ׀ שָׁת֣וּל עַל־מַ֗יִם וְעַל־יוּבַל֨ יְשַׁלַּ֣ח שָֽׁרָשָׁ֔יו וְלֹ֤א יִרְאֶ֯֙ כִּֽי־יָבֹ֣א חֹ֔ם וְהָיָ֥ה עָלֵ֖הוּ רַֽעֲנָ֑ן וּבִשְׁנַ֤ת בַּצֹּ֨רֶת֙ לֹ֣א יִדְאָ֔ג֯ וְלֹ֥א יָמִ֖ישׁ מֵֽעֲשֹׂ֥ות פֶּֽרִי׃

<a target = '_blank' href='https://hatanach.geulah.org.il/verse/citation.php?verse=Jer17:9'/> (פרק יז פסוק ט)</a>עָקֹ֥ב הַלֵּ֛ב מִכֹּ֖ל וְאָנֻ֣שׁ ה֑וּא מִ֖י יֵֽדָעֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Jer17:10'/> (פרק יז פסוק י)</a>אֲנִ֧י יְהֹוָ֛ה חֹקֵ֥ר לֵ֖ב בֹּחֵ֣ן כְּלָיֹ֑ות וְלָתֵ֤ת לְאִישׁ֙ כִּדְרָכָ֔ו֯ כִּפְרִ֖י מַֽעֲלָלָֽיו׃ ס

<a target = '_blank' href='https://hatanach.geulah.org.il/verse/citation.php?verse=Jer17:11'/> (פרק יז פסוק יא)</a>קֹרֵ֤א דָגַר֙ וְלֹ֣א יָ֯לָ֔ד עֹ֥שֶׂה ע֖שֶׁר וְלֹ֣א בְמִשְׁפָּ֑ט בַּֽחֲצִ֤י יָמָ֯ו֙ יַֽעַזְבֶ֔נּוּ וּבְאַֽחֲרִיתֹ֖ו יִֽהְיֶ֥ה נָבָֽל׃

<a target = '_blank' href='https://hatanach.geulah.org.il/verse/citation.php?verse=Jer17:12'/> (פרק יז פסוק יב)</a>כִּסֵּ֣א כָבֹ֔וד מָרֹ֖ום מֵֽרִאשֹׁ֑ון מְקֹ֖ום מִקְדָּשֵֽׁנוּ׃

<a target = '_blank' href='https://hatanach.geulah.org.il/verse/citation.php?verse=Jer17:13'/> (פרק יז פסוק יג)</a>מִקְוֵ֤ה יִשְׂרָאֵל֨ יְהֹוָ֔ה כָּל־עֹֽזְבֶ֖יךָ יֵב֑שׁוּ וְס֯וּרַי֙ בָּאָ֣רֶץ יִכָּתֵ֔בוּ כִּ֥י עָֽזְב֛וּ מְקֹ֥ור מַֽיִם־חַיִּ֖ים אֶת־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer17:14'/> (פרק יז פסוק יד)</a>רְפָאֵ֤נִי יְהֹוָה֙ וְאֵ֣רָפֵ֔א הֹֽושִׁיעֵ֖נִי וְאִוָּשֵׁ֑עָה כִּ֥י תְהִלָּתִ֖י אָֽתָּה׃֯

<a target = '_blank' href='https://hatanach.geulah.org.il/verse/citation.php?verse=Jer17:15'/> (פרק יז פסוק טו)</a>הִנֵּה־הֵ֕מָּה אֹֽמְרִ֖ים אֵלָ֑י אַיֵּ֥ה דְבַר־יְהֹוָ֖ה יָבֹ֥וא נָֽא׃

<a target = '_blank' href='https://hatanach.geulah.org.il/verse/citation.php?verse=Jer17:16'/> (פרק יז פסוק טז)</a>וַֽאֲנִ֞י לֹא־אַ֣צְתִּי ׀ מֵֽרֹועֶ֣ה אַֽחֲרֶ֗יךָ וְיֹ֥ום אָנ֛וּשׁ לֹ֥א הִתְאַוֵּ֖יתִי אַתָּ֣ה יָדָ֑עְתָּ מֹוצָ֣א שְׂפָתַ֔י נֹ֥כַח פָּנֶ֖יךָ הָיָֽה׃

<a target = '_blank' href='https://hatanach.geulah.org.il/verse/citation.php?verse=Jer17:17'/> (פרק יז פסוק יז)</a>אַל־תִּֽהְיֵה֯־לִ֖י לִמְחִתָּ֑ה מַֽחֲסִ֥י אַ֖תָּה בְּיֹ֥ום רָעָֽה׃

<a target = '_blank' href='https://hatanach.geulah.org.il/verse/citation.php?verse=Jer17:18'/> (פרק יז פסוק יח)</a>יֵב֤שׁוּ רֹֽדְפַי֨ וְאַל־אֵב֣שָׁה אָ֔נִי יֵחַ֣תּוּ הֵ֔מָּה וְאַל־אֵחַ֖תָּה אָ֑נִי הָבִ֤יא עֲלֵיהֶם֨ יֹ֣ום רָעָ֔ה וּמִשְׁנֶ֥ה שִׁבָּרֹ֖ון שָׁבְרֵֽם׃ ס

<a target = '_blank' href='https://hatanach.geulah.org.il/verse/citation.php?verse=Jer17:19'/> (פרק יז פסוק יט)</a>כֹּֽה־אָמַ֨ר יְהֹוָ֜ה אֵלַ֗י הָלֹ֤ךְ וְעָֽמַדְתָּ֙ בְּשַׁ֣עַר בְּנֵֽי־ָ֯עָ֔ם אֲשֶׁ֨ר יָבֹ֤אוּ בֹו֙ מַלְכֵ֣י יְהוּדָ֔ה וַֽאֲשֶׁ֖ר יֵ֣צְאוּ בֹ֑ו וּבְכֹ֖ל שַֽׁעֲרֵ֥י יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer17:20'/> (פרק יז פסוק כ)</a>וְאָֽמַרְתָּ֣ אֲ֠לֵיהֶם שִׁמְע֨וּ דְבַר־יְהֹוָ֜ה מַלְכֵ֤י יְהוּדָה֨ וְכָל־יְהוּדָ֔ה וְכֹ֖ל יֽשְׁבֵ֣י יְרֽוּשָׁלִָ֑ם הַבָּאִ֖ים בַּשְּׁעָרִ֥ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer17:21'/> (פרק יז פסוק כא)</a>כֹּ֚ה אָמַ֣ר יְהֹוָ֔ה הִשָּֽׁמְר֖וּ בְּנַפְשֹֽׁותֵיכֶ֑ם וְאַל־תִּשְׂא֤וּ מַשָּׂא֨ בְּיֹ֣ום הַשַּׁבָּ֔ת וַֽהֲבֵאתֶ֖ם בְּשַֽׁעֲרֵ֥י יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer17:22'/> (פרק יז פסוק כב)</a>וְלֹֽא־תֹוצִ֨יאוּ מַשָּׂ֤א מִבָּֽתֵּיכֶם֙ בְּיֹ֣ום הַשַּׁבָּ֔ת וְכָל־מְלָאכָ֖ה לֹ֣א תַֽעֲשׂ֑וּ וְקִדַּשְׁתֶּם֨ אֶת־יֹ֣ום הַשַּׁבָּ֔ת כַּֽאֲשֶׁ֥ר צִוִּ֖יתִי אֶת־אֲבֹֽותֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer17:23'/> (פרק יז פסוק כג)</a>וְלֹ֣א שָֽׁמְע֔וּ וְלֹ֥א הִטּ֖וּ אֶת־אָזְנָ֑ם וַיַּקְשׁוּ֙ אֶת־עָרְפָּ֔ם לְבִלְתִּ֣י שְׁו֯מֹ֔עַ וּלְבִלְתִּ֖י קַ֥חַת מוּסָֽר׃

<a target = '_blank' href='https://hatanach.geulah.org.il/verse/citation.php?verse=Jer17:24'/> (פרק יז פסוק כד)</a>וְ֠הָיָה אִם־שָׁמֹ֨עַ תִּשְׁמְע֤וּן אֵלַי֙ נְאֻם־יְהֹוָ֔ה לְבִלְתִּ֣י ׀ הָבִ֣יא מַשָּׂ֗א בְּשַֽׁעֲרֵ֛י הָעִ֥יר הַזֹּ֖את בְּיֹ֣ום הַשַּׁבָּ֑ת וּלְקַדֵּשׁ֨ אֶת־יֹ֣ום הַשַּׁבָּ֔ת לְבִלְתִּ֥י עֲשֹֽׂות־בֹּה֯ כָּל־מְלָאכָֽה׃

<a target = '_blank' href='https://hatanach.geulah.org.il/verse/citation.php?verse=Jer17:25'/> (פרק יז פסוק כה)</a>וּבָ֣אוּ בְשַֽׁעֲרֵ֣י הָעִ֣יר הַזֹּ֡את מְלָכִ֣ים ׀ וְשָׂרִ֡ים יֽשְׁבִים֩ עַל־כִּסֵּ֨א דָוִ֜ד רֹֽכְבִ֣ים ׀ בָּרֶ֣כֶב וּבַסּוּסִ֗ים הֵ֚מָּה וְשָׂ֣רֵיהֶ֔ם אִ֥ישׁ יְהוּדָ֖ה וְיֽשְׁבֵ֣י יְרֽוּשָׁלִָ֑ם וְיָֽשְׁבָ֛ה הָעִ֥יר הַזֹּ֖את לְעֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer17:26'/> (פרק יז פסוק כו)</a>וּבָ֣אוּ מֵֽעָרֵי־יְ֠הוּדָה וּמִסְּבִיבֹ֨ות יְרֽוּשָׁלִַ֜ם וּמֵאֶ֣רֶץ בִּנְיָמִ֗ן וּמִן־הַשְּׁפֵלָ֤ה וּמִן־הָהָר֨ וּמִן־הַנֶּ֔גֶב מְבִאִ֛ים עֹלָ֥ה וְזֶ֖בַח וּמִנְחָ֣ה וּלְבֹונָ֑ה וּמְבִאֵ֥י תֹודָ֖ה בֵּ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer17:27'/> (פרק יז פסוק כז)</a>וְאִם־לֹ֨א תִשְׁמְע֜וּ אֵלַ֗י לְקַדֵּשׁ֨ אֶת־יֹ֣ום הַשַּׁבָּ֔ת וּלְבִלְתִּ֣י ׀ שְׂאֵ֣ת מַשָּׂ֗א וּבֹ֛א בְּשַֽׁעֲרֵ֥י יְרֽוּשָׁלִַ֖ם בְּיֹ֣ום הַשַּׁבָּ֑ת וְהִצַּ֧תִּי אֵ֣שׁ בִּשְׁעָרֶ֗יהָ וְאָֽכְלָ֛ה אַרְמְנֹ֥ות יְרֽוּשָׁלִַ֖ם וְלֹ֥א תִכְבֶּֽה׃ פ

<a target = '_blank' href='https://hatanach.geulah.org.il/verse/citation.php?verse=Jer18:1'/> (פרק יח פסוק א)</a>הַדָּבָר֙ אֲשֶׁ֣ר הָיָ֣ה אֶל־יִרְמְיָ֔הוּ מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer18:2'/> (פרק יח פסוק ב)</a>ק֥וּם וְיָֽרַדְתָּ֖ בֵּ֣ית הַיֹּוצֵ֑ר וְשָׁ֖מָּה אַשְׁמִֽיעֲךָ֥ אֶת־דְּבָרָֽי׃

<a target = '_blank' href='https://hatanach.geulah.org.il/verse/citation.php?verse=Jer18:3'/> (פרק יח פסוק ג)</a>וָֽאֵרֵ֖ד בֵּ֣ית הַיֹּוצֵ֑ר וְהִנֵּ֯ה֛וּ עֹשֶׂ֥ה מְלָאכָ֖ה עַל־הָֽאָבְנָֽיִם׃

<a target = '_blank' href='https://hatanach.geulah.org.il/verse/citation.php?verse=Jer18:4'/> (פרק יח פסוק ד)</a>וְנִשְׁחַ֣ת הַכְּלִ֗י אֲשֶׁ֨ר ה֥וּא עֹשֶׂ֛ה בַּחֹ֖מֶר בְּיַ֣ד הַיֹּוצֵ֑ר וְשָׁ֗ב וַיַּֽעֲשֵׂהוּ֙ כְּלִ֣י אַחֵ֔ר כַּֽאֲשֶׁ֥ר יָשַׁ֛ר בְּעֵינֵ֥י הַיֹּוצֵ֖ר לַֽעֲשֹֽׂות׃ ס

<a target = '_blank' href='https://hatanach.geulah.org.il/verse/citation.php?verse=Jer18:5'/> (פרק יח פסוק ה)</a>וַיְהִ֥י דְבַר־יְהֹוָ֖ה אֵלַ֥י לֵאמֹֽ֯ור׃

<a target = '_blank' href='https://hatanach.geulah.org.il/verse/citation.php?verse=Jer18:6'/> (פרק יח פסוק ו)</a>הֲכַיֹּוצֵ֨ר הַזֶּ֜ה לֹֽא־אוּכַ֨ל לַֽעֲשֹׂ֥ות לָכֶ֛ם בֵּ֥ית יִשְׂרָאֵ֖ל נְאֻם־יְהֹוָ֑ה הִנֵּ֤ה כַחֹ֨מֶר֨ בְּיַ֣ד הַיֹּוצֵ֔ר כֵּֽן־אַתֶּ֥ם בְּיָדִ֖י בֵּ֥ית יִשְׂרָאֵֽל׃ ס

<a target = '_blank' href='https://hatanach.geulah.org.il/verse/citation.php?verse=Jer18:7'/> (פרק יח פסוק ז)</a>רֶ֣גַע אֲדַבֵּ֔ר עַל־גֹּ֖וי וְעַל־מַמְלָכָ֑ה לִנְתֹ֥ושׁ וְלִנְתֹ֖וץ וּלְהַֽאֲבִֽיד׃

<a target = '_blank' href='https://hatanach.geulah.org.il/verse/citation.php?verse=Jer18:8'/> (פרק יח פסוק ח)</a>וְשָׁב֨ הַגֹּ֣וי הַה֔וּא מֵרָ֣עָתֹ֔ו אֲשֶׁ֥ר דִּבַּ֖רְתִּי עָלָ֑יו וְנִֽחַמְתִּי֙ עַל־הָ֣רָעָ֔ה אֲשֶׁ֥ר חָשַׁ֖בְתִּי לַעֲשֹׂ֥ות לֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer18:9'/> (פרק יח פסוק ט)</a>וְרֶ֣גַע אֲדַבֵּ֔ר עַל־גֹּ֖וי וְעַל־מַמְלָכָ֑ה לִבְנֹ֖ות וְלִנְטֹֽועַ׃

<a target = '_blank' href='https://hatanach.geulah.org.il/verse/citation.php?verse=Jer18:10'/> (פרק יח פסוק י)</a>וְעָשָׂ֤ה הָרַע֨ה֯ בְּעֵינַ֔י לְבִלְתִּ֖י שְׁמֹ֣עַ בְּקֹולִ֑י וְנִֽחַמְתִּי֨ עַל־הַטֹּובָ֔ה אֲשֶׁ֥ר אָמַ֖רְתִּי לְהֵיטִ֥יב אֹותֹֽו׃

<a target = '_blank' href='https://hatanach.geulah.org.il/verse/citation.php?verse=Jer18:11'/> (פרק יח פסוק יא)</a>וְעַתָּ֡ה אֱמָר־נָ֣א אֶל־אִישׁ יְהוּדָה֩ וְעַל־יֹֽושְׁבֵ֨י יְרֽוּשָׁלִַ֜ם לֵאמֹ֗ר כֹּ֚ה אָמַ֣ר יְהֹוָ֔ה הִנֵּ֨ה אָֽנֹכִ֜י יֹוצֵ֤ר עֲלֵיכֶם֙ רָעָ֔ה וְחשֵׁ֥ב עֲלֵיכֶ֖ם מַֽחֲשָׁבָ֑ה שׁ֣וּבוּ נָ֗א אִ֚ישׁ מִדַּרְכֹּ֣ו הָֽרָעָ֔ה וְהֵיטִ֥יבוּ דַרְכֵיכֶ֖ם וּמַֽעַלְלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer18:12'/> (פרק יח פסוק יב)</a>וְאָֽמְר֖וּ נֹואָ֑שׁ כִּי־אַֽחֲרֵ֤י מַחְשְׁבֹותֵ֨ינוּ֨ נֵלֵ֔ךְ וְאִ֛ישׁ שְׁרִר֥וּת לִבֹּו־הָרָ֖ע נַֽעֲשֶֽׂה׃ פ

<a target = '_blank' href='https://hatanach.geulah.org.il/verse/citation.php?verse=Jer18:13'/> (פרק יח פסוק יג)</a>לָכֵ֗ן כֹּ֚ה אָמַ֣ר יְהֹוָ֔ה שַֽׁאֲלוּ־נָא֙ בַּגֹּויִ֔ם מִ֥י שָׁמַ֖ע כָּאֵ֑לֶּה שַֽׁעֲרֻרִת֨ עָשְׂתָ֣ה מְאֹ֔ד בְּתוּלַ֖ת יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer18:14'/> (פרק יח פסוק יד)</a>הֲיַֽעֲזֹ֥ב מִצּ֛וּר שָׂדַ֖י שֶׁ֣לֶג לְבָנֹ֑ון אִם־יִנָּֽתְשׁ֥וּ מַ֛יִם זָרִ֥ים קָרִ֖ים נֹֽוזְלִֽים׃

<a target = '_blank' href='https://hatanach.geulah.org.il/verse/citation.php?verse=Jer18:15'/> (פרק יח פסוק טו)</a>כִּֽי־שְׁכֵחֻ֥נִי עַמִּ֖י לַשָּׁ֣וְא יְקַטֵּ֑רוּ וַיַּכְשִׁל֤וּם בְּדַרְכֵיהֶם֙ שְׁבִו֯לֵ֣י עֹולָ֔ם לָלֶ֣כֶת נְתִיבֹ֔ות דֶּ֖רֶךְ לֹ֥א סְלוּלָֽה׃

<a target = '_blank' href='https://hatanach.geulah.org.il/verse/citation.php?verse=Jer18:16'/> (פרק יח פסוק טז)</a>לָשׂ֥וּם אַרְצָ֛ם לְשַׁמָּ֖ה שְׁרִו֯קֹ֣ת עֹולָ֑ם כֹּ֚ל עֹובֵ֣ר עָלֶ֔יהָ יִשֹּׁ֖ם וְיָנִ֥יד בְּרֹאשֹֽׁו׃

<a target = '_blank' href='https://hatanach.geulah.org.il/verse/citation.php?verse=Jer18:17'/> (פרק יח פסוק יז)</a>כְּרֽוּחַ־קָדִ֥ים אֲפִיצֵ֖ם לִפְנֵ֣י אֹויֵ֑ב עֹ֧רֶף וְלֹֽא־פָנִ֛ים אֶרְאֵ֖ם בְּיֹ֥ום אֵידָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer18:18'/> (פרק יח פסוק יח)</a>וַיֹּֽאמְר֗וּ לְכ֨וּ וְנַחְשְׁבָ֣ה עַל־יִרְמְיָהוּ֮ מַֽחֲשָׁבֹות֒ כִּי֩ לֹֽא־תֹאבַ֨ד תֹּורָ֜ה מִכֹּהֵ֗ן וְעֵצָה֨ מֵֽחָכָ֔ם וְדָבָ֖ר מִנָּבִ֑יא לְכוּ֙ וְנַכֵּ֣הוּ בַלָּשֹׁ֔ון וְאַל־נַקְשִׁ֖יבָה אֶל־כָּל־דְּבָרָֽיו׃

<a target = '_blank' href='https://hatanach.geulah.org.il/verse/citation.php?verse=Jer18:19'/> (פרק יח פסוק יט)</a>הַקְשִׁ֥יבָה יְהֹוָ֖ה אֵלָ֑י וּשְׁמַ֖ע לְקֹ֥ול יְרִיבָֽי׃

<a target = '_blank' href='https://hatanach.geulah.org.il/verse/citation.php?verse=Jer18:20'/> (פרק יח פסוק כ)</a>הַֽיְשֻׁלַּ֤ם תַּֽחַת־טֹובָה֙ רָעָ֔ה כִּֽי־כָר֥וּ שׁוּחָ֖ה לְנַפְשִׁ֑י זְכֹ֣ר ׀ עָמְדִ֣י לְפָנֶ֗יךָ לְדַבֵּ֤ר עֲלֵיהֶם֙ טֹובָ֔ה לְהָשִׁ֥יב אֶת־חֲמָֽתְךָ֖ מֵהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Jer18:21'/> (פרק יח פסוק כא)</a>לָכֵן֩ תֵּ֨ן אֶת־בְּנֵיהֶ֜ם לָֽרָעָ֗ב וְהַגִּרֵם֘ עַל־יְדֵי־חֶרֶב֒ וְתִֽהְיֶ֨נָה נְשֵׁיהֶ֤ם שַׁכֻּלֹות֙ וְאַלְמָנֹ֔ות וְאַ֨נְשֵׁיהֶ֔ם יִֽהְי֖וּ הֲרֻ֣גֵי מָ֑וֶת בַּח֣וּרֵיהֶ֔ם מֻכֵּי־חֶ֖רֶב בַּמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Jer18:22'/> (פרק יח פסוק כב)</a>תִּשָּׁמַ֤ע זְעָקָה֙ מִבָּ֣תֵּיהֶ֔ם כִּֽי־תָבִ֧יא עֲלֵיהֶ֛ם גְּד֖וּד פִּתְאֹ֑ם כִּֽי־כָר֤וּ שׁיּ֯חָה֙ לְלָכְדֵ֔נִי וּפַחִ֖ים טָֽמְנ֥וּ לְרַגְלָֽי׃

<a target = '_blank' href='https://hatanach.geulah.org.il/verse/citation.php?verse=Jer18:23'/> (פרק יח פסוק כג)</a>וְאַתָּ֣ה יְ֠הֹוָה יָדַ֜עְתָּ אֶֽת־כָּל־עֲצָתָ֤ם עָלַי֨ לַמָּ֔וֶת אַל־תְּכַפֵּר֙ עַל־עֲוֹנָ֔ם וְחַטָּאתָ֖ם מִלְּפָנֶ֣יךָ אַל־תֶּ֑מְחִי וְ‎ִֽ֯הְי֤וּ מֻכְשָׁלִים֙ לְפָנֶ֔יךָ בְּעֵ֥ת אַפְּךָ֖ עֲשֵׂ֥ה בָהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Jer19:1'/> (פרק יט פסוק א)</a>כֹּ֚ה אָמַ֣ר יְהֹוָ֔ה הָלֹ֛ךְ וְקָנִ֥יתָ בַקְבֻּ֖ק יֹוצֵ֣ר חָ֑רֶשׂ וּמִזִּקְנֵ֣י הָעָ֔ם וּמִזִּקְנֵ֖י הַכֹּֽהֲנִֽים׃

<a target = '_blank' href='https://hatanach.geulah.org.il/verse/citation.php?verse=Jer19:2'/> (פרק יט פסוק ב)</a>וְיָצָ֨אתָ֙ אֶל־גֵּ֣יא בֶן־הִנֹּ֔ם אֲשֶׁ֕ר פֶּ֖תַח שַׁ֣עַר הַֽחַרְסִ֑ו֯ת וְקָרָ֣אתָ שָּׁ֔ם אֶת־הַדְּבָרִ֖ים אֲשֶׁר־אֲדַבֵּ֥ר אֵלֶֽיךָ׃

<a target = '_blank' href='https://hatanach.geulah.org.il/verse/citation.php?verse=Jer19:3'/> (פרק יט פסוק ג)</a>וְאָֽמַרְתָּ֙ שִׁמְע֣וּ דְבַר־יְהֹוָ֔ה מַלְכֵ֣י יְהוּדָ֔ה וְיֽשְׁבֵ֖י יְרֽוּשָׁלִָ֑ם כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֗ל הִֽנְנִ֨י מֵבִ֤יא רָעָה֙ עַל־הַמָּקֹ֣ום הַזֶּ֔ה אֲשֶׁ֥ר כָּל־שֹֽׁמְעָ֖הּ תִּצַּ֥לְנָה אָזְנָֽיו׃

<a target = '_blank' href='https://hatanach.geulah.org.il/verse/citation.php?verse=Jer19:4'/> (פרק יט פסוק ד)</a>יַ֣עַן ׀ אֲשֶׁ֣ר עֲזָבֻ֗נִי וַיְנַכְּר֞וּ אֶת־הַמָּקֹ֤ום הַזֶּה֙ וַיְקַטְּרוּ־בֹו֙ לֵֽאלֹהִ֣ים אֲחֵרִ֔ים אֲשֶׁ֧ר לֹֽא־יְדָע֛וּם הֵ֥מָּה וַֽאֲבֹֽותֵיהֶ֖ם וּמַלְכֵ֣י יְהוּדָ֑ה וּמָֽלְא֛וּ אֶת־הַמָּקֹ֥ום הַזֶּ֖ה דַּ֥ם נְקִיִּֽם׃

<a target = '_blank' href='https://hatanach.geulah.org.il/verse/citation.php?verse=Jer19:5'/> (פרק יט פסוק ה)</a>וּבָנ֞וּ אֶת־בָּמֹ֣ות הַבַּ֗עַל לִשְׂרֹ֧ף אֶת־בְּנֵיהֶ֛ם בָּאֵ֖שׁ עֹלֹ֣ות לַבָּ֑עַל אֲשֶׁ֤ר לֹֽא־צִוִּ֙יתִי֙ וְלֹ֣א דִבַּ֔רְתִּי וְלֹ֥א עָֽלְתָ֖ה עַל־לִבִּֽי׃ ס

<a target = '_blank' href='https://hatanach.geulah.org.il/verse/citation.php?verse=Jer19:6'/> (פרק יט פסוק ו)</a>לָכֵ֞ן הִנֵּה־יָמִ֤ים בָּאִים֨ נְאֻם־יְהֹוָ֔ה וְלֹֽא־יִקָּרֵא֩ לַמָּקֹ֨ום הַזֶּ֥ה עֹ֛וד הַתֹּ֖פֶת וְגֵ֣יא בֶן־הִנֹּ֑ם כִּ֖י אִם־גֵּ֥יא הַֽהֲרֵגָֽה׃

<a target = '_blank' href='https://hatanach.geulah.org.il/verse/citation.php?verse=Jer19:7'/> (פרק יט פסוק ז)</a>וּ֠בַקֹּתִי אֶת־עֲצַ֨ת יְהוּדָ֤ה וִירֽוּשָׁלִַ֨ם֙ בַּמָּקֹ֣ום הַזֶּ֔ה וְהִפַּלְתִּ֤ים בַּחֶ֨רֶב֨ לִפְנֵ֣י אֹֽיְבֵיהֶ֔ם וּבְיַ֖ד מְבַקְשֵׁ֣י נַפְשָׁ֑ם וְנָֽתַתִּ֤י אֶת־נִבְלָתָם֙ לְמַֽאֲכָ֔ל לְעֹ֥וף הַשָּׁמַ֖יִם וּלְבֶֽהֱמַ֥ת הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer19:8'/> (פרק יט פסוק ח)</a>וְשַׂמְתִּי֨ אֶת־הָעִ֣יר הַזֹּ֔את לְשַׁמָּ֖ה וְלִשְׁרֵקָ֑ה כֹּ֚ל עֹבֵ֣ר עָלֶ֔יהָ יִשֹּׁ֥ם וְיִשְׁרֹ֖ק עַל־כָּל־מַכֹּתֶֽהָ׃

<a target = '_blank' href='https://hatanach.geulah.org.il/verse/citation.php?verse=Jer19:9'/> (פרק יט פסוק ט)</a>וְהַֽאֲכַלְתִּ֞ים אֶת־בְּשַׂ֣ר בְּנֵיהֶ֗ם וְאֵת֙ בְּשַׂ֣ר בְּנֹֽתֵיהֶ֔ם וְאִ֥ישׁ בְּשַׂר־רֵעֵ֖הוּ יֹאכֵ֑לוּ בְּמָצֹור֨ וּבְמָצֹ֔וק אֲשֶׁ֨ר יָצִ֧יקוּ לָהֶ֛ם אֹֽיְבֵיהֶ֖ם וּמְבַקְשֵׁ֥י נַפְשָֽׁם׃

<a target = '_blank' href='https://hatanach.geulah.org.il/verse/citation.php?verse=Jer19:10'/> (פרק יט פסוק י)</a>וְשָֽׁבַרְתָּ֖ הַבַּקְבֻּ֑ק לְעֵינֵי֨ הָֽאֲנָשִׁ֔ים הַהֹֽלְכִ֖ים אֹותָֽךְ׃

<a target = '_blank' href='https://hatanach.geulah.org.il/verse/citation.php?verse=Jer19:11'/> (פרק יט פסוק יא)</a>וְאָֽמַרְתָּ֨ אֲלֵיהֶ֜ם כֹּֽה־אָמַ֣ר ׀ יְהֹוָ֣ה צְבָאֹ֗ות כָּ֣כָה אֶשְׁבֹּ֞ר אֶת־הָעָ֤ם הַזֶּה֨ וְאֶת־הָעִ֣יר הַזֹּ֔את כַּֽאֲשֶׁ֤ר יִשְׁבֹּר֙ אֶת־כְּלִ֣י הַיֹּוצֵ֔ר אֲשֶׁ֛ר לֹֽא־יוּכַ֥ל לְהֵֽרָפֵ֖ה֯ עֹ֑וד וּבְתֹ֣פֶת יִקְבְּר֔וּ מֵאֵ֥ין מָקֹ֖ום לִקְבֹּֽור׃

<a target = '_blank' href='https://hatanach.geulah.org.il/verse/citation.php?verse=Jer19:12'/> (פרק יט פסוק יב)</a>כֵּֽן־אֶֽעֱשֶׂ֞ה לַמָּקֹ֥ום הַזֶּ֛ה נְאֻם־יְהֹוָ֖ה וּלְיֹֽושְׁבָ֑יו וְלָתֵ֛ת אֶת־הָעִ֥יר הַזֹּ֖את כְּתֹֽפֶת׃

<a target = '_blank' href='https://hatanach.geulah.org.il/verse/citation.php?verse=Jer19:13'/> (פרק יט פסוק יג)</a>וְהָי֞וּ בָּתֵּ֣י יְרֽוּשָׁלִַ֗ם וּבָתֵּי֨ מַלְכֵ֣י יְהוּדָ֔ה כִּמְקֹ֥ום הַתֹּ֖פֶת הַטְּמֵאִ֑ים לְכֹ֣ל הַבָּתִּ֗ים אֲשֶׁ֨ר קִטְּר֜וּ עַל־גַּגֹּֽתֵיהֶ֗ם לְכֹל֨ צְבָ֣א הַשָּׁמַ֔יִם וְהַסֵּ֥ךְ נְסָכִ֖ים לֵֽאלֹהִ֥ים אֲחֵרִֽים׃ פ

<a target = '_blank' href='https://hatanach.geulah.org.il/verse/citation.php?verse=Jer19:14'/> (פרק יט פסוק יד)</a>וַיָּבֹ֤א יִרְמְיָ֨הוּ֨ מֵֽהַתֹּ֔פֶת אֲשֶׁ֨ר שְׁלָחֹ֧ו יְהֹוָ֛ה שָׁ֖ם לְהִנָּבֵ֑א וַיַּֽעֲמֹד֙ בַּֽחֲצַ֣ר בֵּֽית־יְהֹוָ֔ה וַיֹּ֖אמֶר אֶל־כָּל־הָעָֽם׃

<a target = '_blank' href='https://hatanach.geulah.org.il/verse/citation.php?verse=Jer19:15'/> (פרק יט פסוק טו)</a>כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל הִֽנְנִ֨י מֵבִ֜י֯ אֶל־הָעִ֤יר הַזֹּאת֙ וְעַל־כָּל־עָרֶ֔יהָ אֵ֚ת כָּל־הָ֣רָעָ֔ה אֲשֶׁ֥ר דִּבַּ֖רְתִּי עָלֶ֑יהָ כִּ֤י הִקְשׁוּ֙ אֶת־עָרְפָּ֔ם לְבִלְתִּ֖י שְׁמֹ֥ועַ אֶת־דְּבָרָֽי׃ פ

<a target = '_blank' href='https://hatanach.geulah.org.il/verse/citation.php?verse=Jer20:1'/> (פרק כ פסוק א)</a>וַיִּשְׁמַ֤ע פַּשְׁחוּר֙ בֶּן־אִמֵּ֣ר הַכֹּהֵ֔ן וְהֽוּא־פָקִ֥יד נָגִ֖יד בְּבֵ֣ית יְהֹוָ֑ה אֶ֨ת־יִרְמְיָ֔הוּ נִבָּ֖א אֶת־הַדְּבָרִ֥ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer20:2'/> (פרק כ פסוק ב)</a>וַיַּכֶּ֣ה פַשְׁח֔וּר אֵ֖ת יִרְמְיָ֣הוּ הַנָּבִ֑יא וַיִּתֵּ֨ן אֹתֹ֜ו עַל־הַמַּהְפֶּ֗כֶת אֲשֶׁ֨ר בְּשַׁ֤עַר בִּנְיָמִן֙ הָֽעֶלְיֹ֔ון אֲשֶׁ֖ר בְּבֵ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer20:3'/> (פרק כ פסוק ג)</a>וַיְהִי֙ מִמָּ֣חֳרָ֔ת וַיֹּצֵ֥א פַשְׁח֛וּר אֶת־יִרְמְיָ֖הוּ מִן־הַמַּהְפָּ֑כֶת וַיֹּ֨אמֶר אֵלָ֜יו יִרְמְיָ֗הוּ לֹ֤א פַשְׁחוּר֙ קָרָ֤א יְהֹוָה֨ שְׁמֶ֔ךָ כִּ֖י אִם־מָגֹ֥ור מִסָּבִֽיב׃ פ

<a target = '_blank' href='https://hatanach.geulah.org.il/verse/citation.php?verse=Jer20:4'/> (פרק כ פסוק ד)</a>כִּי־כֹ֣ה אָמַ֣ר יְהֹוָ֡ה הִֽנְנִי֩ נֹֽתֶנְךָ֨ לְמָגֹ֜ור לְךָ֣ ׀ וּלְכָל־אֹֽהֲבֶ֗יךָ וְנָֽפְל֛וּ בְּחֶ֥רֶב אֹֽיְבֵיהֶ֖ם וְעֵינֶ֣יךָ רֹאֹ֑ות וְאֶת־כָּל־יְהוּדָ֗ה אֶתֵּן֙ בְּיַ֣ד מֶֽלֶךְ־בָּבֶ֔ל וְהִגְלָ֥ם בָּבֶ֖לָה וְהִכָּ֥ם בֶּחָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer20:5'/> (פרק כ פסוק ה)</a>וְנָֽתַתִּ֗י אֶת־כָּל־חֹ֨סֶן֨ הָעִ֣יר הַזֹּ֔את וְאֶת־כָּל־יְגִיעָ֖הּ וְאֶת־כָּל־יְקָרָ֑הּ וְאֵ֨ת כָּל־אֹֽוצְרֹ֜ות מַלְכֵ֣י יְהוּדָ֗ה אֶתֵּן֙ בְּיַ֣ד אֹֽיְבֵיהֶ֔ם וּבְזָזוּם֙ וּלְקָח֔וּם וֶֽהֱבִיא֖וּם בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer20:6'/> (פרק כ פסוק ו)</a>וְאַתָּ֣ה פַשְׁח֗וּר וְכֹל֨ יֽשְׁבֵ֣י בֵיתֶ֔ךָ תֵּֽלְכ֖וּ בַּשֶּׁ֑בִי וּבָבֶ֣ל תָּבֹ֗וא וְשָׁ֤ם תָּמוּת֙ וְשָׁ֣ם תִּקָּבֵ֔ר אַתָּה֙ וְכָל־אֹ֣הֲבֶ֔יךָ אֲשֶׁר־נִבֵּ֥אתָ לָהֶ֖ם בַּשָּֽׁקֶר׃ ס

<a target = '_blank' href='https://hatanach.geulah.org.il/verse/citation.php?verse=Jer20:7'/> (פרק כ פסוק ז)</a>פִּתִּיתַ֤נִי יְהֹוָה֙ וָֽאֶפָּ֔ת חֲזַקְתַּ֖נִי וַתּוּכָ֑ל הָיִ֤יתִי לִשְׂחֹוק֨ כָּל־הַיֹּ֔ום כֻּלֹּ֖ה לֹעֵ֥ג לִֽי׃

<a target = '_blank' href='https://hatanach.geulah.org.il/verse/citation.php?verse=Jer20:8'/> (פרק כ פסוק ח)</a>כִּֽי־מִדֵּ֤י אֲדַבֵּר֙ אֶזְעָ֔ק֯ חָמָ֥ס וָשֹׁ֖ד אֶקְרָ֑א כִּֽי־הָיָ֨ה דְבַר־יְהֹוָ֥ה לִ֛י לְחֶרְפָּ֥ה וּלְקֶ֖לֶס כָּל־הַיֹּֽום׃

<a target = '_blank' href='https://hatanach.geulah.org.il/verse/citation.php?verse=Jer20:9'/> (פרק כ פסוק ט)</a>וְאָֽמַרְתִּ֣י לֹֽא־אֶזְכְּרֶ֗נּוּ וְלֹֽא־אֲדַבֵּ֥ר עֹוד֙ בִּשְׁמֹ֔ו וְהָיָ֤ה בְלִבִּי֨ כְּאֵ֣שׁ בֹּעֶ֔רֶת עָצֻ֖ר בְּעַצְמֹתָ֑י וְנִלְאֵ֥יתִי כַּֽלְכֵּ֖֯ל וְלֹ֥א אוּכָֽל׃

<a target = '_blank' href='https://hatanach.geulah.org.il/verse/citation.php?verse=Jer20:10'/> (פרק כ פסוק י)</a>כִּ֣י שָׁמַ֜עְתִּי דִּבַּ֣ת רַבִּים֘ מָגֹ֣ור מִסָּבִיב֒ הַגִּ֨ידוּ֨ וְנַגִּידֶ֔נּוּ כֹּ֚ל אֱנֹ֣ושׁ שְׁלֹמִ֔י שֹֽׁמְרֵ֖י צַלְעִ֑י אוּלַ֤י יְפֻתֶּה֙ וְנ֣וּכְלָה לֹ֔ו וְנִקְחָ֥ה נִקְמָתֵ֖נוּ מִמֶּֽנּוּ׃

<a target = '_blank' href='https://hatanach.geulah.org.il/verse/citation.php?verse=Jer20:11'/> (פרק כ פסוק יא)</a>וַֽיהֹוָ֤ה אֹותִי֨ כְּגִבֹּ֣ור עָרִ֔יץ עַל־כֵּ֛ן רֹֽדְפַ֥י יִכָּֽשְׁל֖וּ וְלֹ֣א יֻכָ֑לוּ בּ֤שׁוּ מְאֹד֙ כִּי־לֹ֣א הִשְׂכִּ֔ילוּ כְּלִמַּ֥ת עֹולָ֖ם לֹ֥א תִשָּׁכֵֽחַ׃

<a target = '_blank' href='https://hatanach.geulah.org.il/verse/citation.php?verse=Jer20:12'/> (פרק כ פסוק יב)</a>וַֽיהֹוָ֤ה צְבָאֹות֙ בֹּחֵ֣ן צַדִּ֔יק רֹאֶ֥ה כְלָיֹ֖ות וָלֵ֑ב אֶרְאֶ֤ה נִקְמָֽתְךָ֙ מֵהֶ֔ם כִּ֥י אֵלֶ֖יךָ גִּלִּ֥יתִי אֶת־רִיבִֽי׃ ס

<a target = '_blank' href='https://hatanach.geulah.org.il/verse/citation.php?verse=Jer20:13'/> (פרק כ פסוק יג)</a>שִׁ֚ירוּ לַֽיהֹוָ֔ה הַֽלְל֖וּ אֶת־יְהֹוָ֑ה כִּ֥י הִצִּ֛יל אֶת־נֶ֥פֶשׁ אֶבְיֹ֖ון מִיַּ֥ד מְרֵעִֽים׃ פ

<a target = '_blank' href='https://hatanach.geulah.org.il/verse/citation.php?verse=Jer20:14'/> (פרק כ פסוק יד)</a>אָר֣וּר הַיֹּ֔ום אֲשֶׁ֥ר יֻלַּ֖דְתִּי בֹּ֑ו יֹ֛ום אֲשֶׁר־יְלָדַ֥תְנִי אִמִּ֖י אַל־יְהִ֥י בָרֽוּךְ׃

<a target = '_blank' href='https://hatanach.geulah.org.il/verse/citation.php?verse=Jer20:15'/> (פרק כ פסוק טו)</a>אָר֣וּר הָאִ֗ישׁ אֲשֶׁ֨ר בִּשַּׂ֤ר אֶת־אָבִי֨ לֵאמֹ֔ר יֻלַּד־לְךָ֖ בֵּ֣ן זָכָ֑ר שַׂמֵּ֖חַ שִׂמְּחָֽהוּ׃

<a target = '_blank' href='https://hatanach.geulah.org.il/verse/citation.php?verse=Jer20:16'/> (פרק כ פסוק טז)</a>וְהָיָה֙ הָאִ֣ישׁ הַה֔וּא כֶּֽעָרִ֛ים אֲשֶׁר־הָפַ֥ךְ יְהֹוָ֖ה וְלֹ֣א נִחָ֑ם וְשָׁמַ֤ע זְעָקָה֙ בַּבֹּ֔קֶר וּתְרוּעָ֖ה בְּעֵ֥ת צָֽהֳרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer20:17'/> (פרק כ פסוק יז)</a>אֲשֶׁ֥ר לֹא־מֹֽותְתַ֖נִי מֵרָ֑חֶם וַתְּהִי־לִ֤י אִמִּי֙ קִבְרִ֔י וְרַחְמָ֖הּ הֲרַ֥ת עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer20:18'/> (פרק כ פסוק יח)</a>לָ֤מָּה זֶּה֨ מֵרֶ֣חֶם יָצָ֔אתִי לִרְאֹ֥ות עָמָ֖ל וְיָגֹ֑ון וַיִּכְל֥וּ בְּב֖שֶׁת יָמָֽי׃ פ

<a target = '_blank' href='https://hatanach.geulah.org.il/verse/citation.php?verse=Jer21:1'/> (פרק כא פסוק א)</a>הַדָּבָ֛ר אֲשֶׁר־הָיָ֥ה אֶל־יִרְמְיָ֖הוּ מֵאֵ֣ת יְהֹוָ֑ה בִּשְׁלֹ֨חַ אֵלָ֜יו הַמֶּ֣לֶךְ צִדְקִיָּ֗הוּ אֶת־פַּשְׁחוּר֙ בֶּן־מַלְכִּיָּ֔ה וְאֶת־צְפַנְיָ֧ה בֶן־מַֽעֲשֵׂיָ֛ה הַכֹּהֵ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer21:2'/> (פרק כא פסוק ב)</a>דְּרָשׁ־נָ֤א בַֽעֲדֵ֨נוּ֨ אֶת־יְהֹוָ֔ה כִּ֛י נְבֽוּכַדְרֶאצַּ֥ר מֶֽלֶךְ־בָּבֶ֖ל נִלְחָ֣ם עָלֵ֑ינוּ אוּלַי֩ יַֽעֲשֶׂ֨ה יְהֹוָ֤ה אֹותָ֨נוּ֨ כְּכָל־נִפְלְאֹתָ֔יו וְיַֽעֲלֶ֖ה מֵֽעָלֵֽינוּ׃ ס

<a target = '_blank' href='https://hatanach.geulah.org.il/verse/citation.php?verse=Jer21:3'/> (פרק כא פסוק ג)</a>וַיֹּ֥אמֶר יִרְמְיָ֖הוּ אֲלֵיהֶ֑ם כֹּ֥ה תֹֽאמְרֻ֖ן אֶל־צִדְקִיָּֽהוּ׃

<a target = '_blank' href='https://hatanach.geulah.org.il/verse/citation.php?verse=Jer21:4'/> (פרק כא פסוק ד)</a>כֹּֽה־אָמַ֨ר יְהֹוָ֜ה אֱלֹהֵ֣י יִשְׂרָאֵ֗ל הִֽנְנִ֣י מֵסֵב֘ אֶת־כְּלֵ֣י הַמִּלְחָמָה֘ אֲשֶׁ֣ר בְּיֶדְכֶם֒ אֲשֶׁ֨ר אַתֶּ֜ם נִלְחָמִ֣ים בָּ֗ם אֶת־מֶ֤לֶךְ בָּבֶל֨ וְאֶת־הַכַּשְׂדִּ֔ים הַצָּרִ֣ים עֲלֵיכֶ֔ם מִח֖וּץ לַֽחֹומָ֑ה וְאָֽסַפְתִּ֣י אֹותָ֔ם אֶל־תֹּ֖וךְ הָעִ֥יר הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer21:5'/> (פרק כא פסוק ה)</a>וְנִלְחַמְתִּ֤י אֲנִי֨ אִתְּכֶ֗ם בְּיָ֥ד נְטוּיָ֖ה וּבִזְרֹ֣ועַ חֲזָקָ֑ה וּבְאַ֥ף וּבְחֵמָ֖ה וּבְקֶ֥צֶף גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer21:6'/> (פרק כא פסוק ו)</a>וְהִכֵּיתִ֗י אֶת־יֹֽושְׁבֵי֨ הָעִ֣יר הַזֹּ֔את וְאֶת־הָֽאָדָ֖ם וְאֶת־הַבְּהֵמָ֑ה בְּדֶ֥בֶר גָּדֹ֖ול יָמֻֽתוּ׃

<a target = '_blank' href='https://hatanach.geulah.org.il/verse/citation.php?verse=Jer21:7'/> (פרק כא פסוק ז)</a>וְאַֽחֲרֵי־כֵ֣ן נְאֻם־יְהֹוָ֡ה אֶתֵּ֣ן אֶת־צִדְקִיָּ֣הוּ מֶֽלֶךְ־יְהוּדָ֣ה ׀ וְאֶת־עֲבָדָ֣יו ׀ וְאֶת־הָעָ֡ם וְאֶת־הַנִּשְׁאָרִים֩ בָּעִ֨יר הַזֹּ֜את מִן־הַדֶּ֣בֶר ׀ מִן־הַחֶ֣רֶב וּמִן־הָֽרָעָ֗ב בְּיַד֙ נְבֽוּכַדְרֶאצַּ֣ר מֶֽלֶךְ־בָּבֶ֔ל וּבְיַד֙ אֹ֣יְבֵיהֶ֔ם וּבְיַ֖ד מְבַקְשֵׁ֣י נַפְשָׁ֑ם וְהִכָּ֣ם לְפִי־חֶ֔רֶב לֹֽא־יָח֣וּס עֲלֵיהֶ֔ם וְלֹ֥א יַחְמֹ֖ל וְלֹ֥א יְרַחֵֽם׃

<a target = '_blank' href='https://hatanach.geulah.org.il/verse/citation.php?verse=Jer21:8'/> (פרק כא פסוק ח)</a>וְאֶל־הָעָ֤ם הַזֶּה֨ תֹּאמַ֔ר כֹּ֖ה אָמַ֣ר יְהֹוָ֑ה הִנְנִ֤י נֹתֵן֙ לִפְנֵיכֶ֔ם אֶת־דֶּ֥רֶךְ הַֽחַיִּ֖ים וְאֶת־דֶּ֥רֶךְ הַמָּֽוֶת׃

<a target = '_blank' href='https://hatanach.geulah.org.il/verse/citation.php?verse=Jer21:9'/> (פרק כא פסוק ט)</a>הַיּשֵׁב֨ בָּעִ֣יר הַזֹּ֔את יָמ֕וּת בַּחֶ֖רֶב וּבָֽרָעָ֣ב וּבַדָּ֑בֶר וְהַיֹּוצֵא֩ וְנָפַ֨ל עַל־הַכַּשְׂדִּ֜ים הַצָּרִ֤ים עֲלֵיכֶם֙ יְ֯חָיָ֔ה וְהָֽיְתָה־לֹּ֥ו נַפְשֹׁ֖ו לְשָׁלָֽל׃

<a target = '_blank' href='https://hatanach.geulah.org.il/verse/citation.php?verse=Jer21:10'/> (פרק כא פסוק י)</a>כִּי־שַׂ֣מְתִּי פָ֠נַי בָּעִ֨יר הַזֹּ֧את לְרָעָ֛ה וְלֹ֥א לְטֹובָ֖ה נְאֻם־יְהֹוָ֑ה בְּיַ֤ד־מֶֽלֶךְ בָּבֶל֨ תִּנָּתֵ֔ן וּשְׂרָפָ֖הּ בָּאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Jer21:11'/> (פרק כא פסוק יא)</a>וּלְבֵית֨ מֶ֣לֶךְ יְהוּדָ֔ה שִׁמְע֖וּ דְּבַר־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer21:12'/> (פרק כא פסוק יב)</a>בֵּ֣ית דָּוִ֗ד כֹּ֚ה אָמַ֣ר יְהֹוָ֔ה דִּ֤ינוּ לַבֹּ֨קֶר֨ מִשְׁפָּ֔ט וְהַצִּ֥ילוּ גָז֖וּל מִיַּ֣ד עֹושֵׁ֑ק פֶּן־תֵּצֵ֨א כָאֵ֜שׁ חֲמָתִ֗י וּבָֽעֲרָה֙ וְאֵ֣ין מְכַבֶּ֔ה מִפְּנֵ֖י רֹ֥עַ מַֽעַלְלֵיהֶֽ֯ם׃

<a target = '_blank' href='https://hatanach.geulah.org.il/verse/citation.php?verse=Jer21:13'/> (פרק כא פסוק יג)</a>הִֽנְנִ֨י אֵלַ֜יִךְ ישֶׁ֧בֶת הָעֵ֛מֶק צ֥וּר הַמִּישֹׁ֖ר נְאֻם־יְהֹוָ֑ה הָאֹֽמְרִים֨ מִֽי־יֵחַ֣ת עָלֵ֔ינוּ וּמִ֥י יָבֹ֖וא בִּמְעֹֽונֹותֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer21:14'/> (פרק כא פסוק יד)</a>וּפָֽקַדְתִּ֧י עֲלֵיכֶ֛ם כִּפְרִ֥י מַֽעַלְלֵיכֶ֖ם נְאֻם־יְהֹוָ֑ה וְהִצַּ֤תִּי אֵשׁ֙ בְּיַעְרָ֔הּ וְאָֽכְלָ֖ה כָּל־סְבִיבֶֽיהָ׃ פ

<a target = '_blank' href='https://hatanach.geulah.org.il/verse/citation.php?verse=Jer22:1'/> (פרק כב פסוק א)</a>כֹּ֚ה אָמַ֣ר יְהֹוָ֔ה רֵ֖ד בֵּֽית־מֶ֣לֶךְ יְהוּדָ֑ה וְדִבַּרְתָּ֣ שָׁ֔ם אֶת־הַדָּבָ֖ר הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer22:2'/> (פרק כב פסוק ב)</a>וְאָֽמַרְתָּ֙ שְׁמַ֣ע דְּבַר־יְהֹוָ֔ה מֶ֣לֶךְ יְהוּדָ֔ה הַיּשֵׁ֖ב עַל־כִּסֵּ֣א דָוִ֑ד אַתָּ֤ה וַֽעֲבָדֶ֨יךָ֨ וְעַמְּךָ֔ הַבָּאִ֖ים בַּשְּׁעָרִ֥ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer22:3'/> (פרק כב פסוק ג)</a>כֹּ֣ה ׀ אָמַ֣ר יְהֹוָ֗ה עֲשׂ֤וּ מִשְׁפָּט֙ וּצְדָקָ֔ה וְהַצִּ֥ילוּ גָז֖וּל מִיַּ֣ד עָשֹׁ֑וק וְגֵר֩ יָתֹ֨ום וְאַלְמָנָ֤ה אַל־תֹּנ֙וּ אַל־תַּחְמֹ֔סוּ וְדָ֣ם נָקִ֔י אַל־תִּשְׁפְּכ֖וּ בַּמָּקֹ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer22:4'/> (פרק כב פסוק ד)</a>כִּ֤י אִם־עָשֹׂו֙ תַּֽעֲשׂ֔וּ אֶת־הַדָּבָ֖ר הַזֶּ֑ה וּבָ֣אוּ בְשַֽׁעֲרֵ֣י הַבַּ֣יִת הַזֶּ֡ה מְלָכִים֩ יֽשְׁבִ֨ים לְדָוִ֜ד עַל־כִּסְאֹ֗ו רֹֽכְבִים֨ בָּרֶ֣כֶב וּבַסּוּסִ֔ים ה֥וּא וַֽעֲבָדָ֖ו֯ וְעַמֹּֽו׃

<a target = '_blank' href='https://hatanach.geulah.org.il/verse/citation.php?verse=Jer22:5'/> (פרק כב פסוק ה)</a>וְאִם֙ לֹ֣א תִשְׁמְע֔וּ אֶת־הַדְּבָרִ֖ים הָאֵ֑לֶּה בִּ֤י נִשְׁבַּ֨עְתִּי֨ נְאֻם־יְהֹוָ֔ה כִּֽי־לְחָרְבָּ֥ה יִֽהְיֶ֖ה הַבַּ֥יִת הַזֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Jer22:6'/> (פרק כב פסוק ו)</a>כִּֽי־כֹ֣ה ׀ אָמַ֣ר יְהֹוָ֗ה עַל־בֵּית֨ מֶ֣לֶךְ יְהוּדָ֔ה גִּלְעָ֥ד אַתָּ֛ה לִ֖י רֹ֣אשׁ הַלְּבָנֹ֑ון אִם־לֹ֤א אֲשִֽׁיתְךָ֨ מִדְבָּ֔ר עָרִ֖ים לֹ֥א נֹושָֽׁבֻה֯׃

<a target = '_blank' href='https://hatanach.geulah.org.il/verse/citation.php?verse=Jer22:7'/> (פרק כב פסוק ז)</a>וְקִדַּשְׁתִּ֥י עָלֶ֛יךָ מַשְׁחִתִ֖ים אִ֣ישׁ וְכֵלָ֑יו וְכָֽרְתוּ֨ מִבְחַ֣ר אֲרָזֶ֔יךָ וְהִפִּ֖ילוּ עַל־הָאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Jer22:8'/> (פרק כב פסוק ח)</a>וְעָֽבְרוּ֨ גֹויִ֣ם רַבִּ֔ים עַ֖ל הָעִ֣יר הַזֹּ֑את וְאָֽמְרוּ֙ אִ֣ישׁ אֶל־רֵעֵ֔הוּ עַל־מֶ֨ה עָשָׂ֤ה יְהֹוָה֨ כָּ֔כָה לָעִ֥יר הַגְּדֹולָ֖ה הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer22:9'/> (פרק כב פסוק ט)</a>וְאָ֣מְר֔וּ עַ֚ל אֲשֶׁ֣ר עָֽזְב֔וּ אֶת־בְּרִ֥ית יְהֹוָ֖ה אֱלֹֽהֵיהֶ֑ם וַיִּֽשְׁתַּֽחֲו֛וּ לֵֽאלֹהִ֥ים אֲחֵרִ֖ים וַיַּֽעַבְדֽוּם׃ ס

<a target = '_blank' href='https://hatanach.geulah.org.il/verse/citation.php?verse=Jer22:10'/> (פרק כב פסוק י)</a>אַל־תִּבְכּ֣וּ לְמֵ֔ת וְאַל־תָּנֻ֖דוּ לֹ֑ו בְּכ֤וּ בָכֹו֙ לַֽהֹלֵ֔ךְ כִּ֣י לֹ֤א יָשׁוּב֨ עֹ֔וד וְרָאָ֖ה אֶת־אֶ֥רֶץ מֹֽולַדְתֹּֽו׃

<a target = '_blank' href='https://hatanach.geulah.org.il/verse/citation.php?verse=Jer22:11'/> (פרק כב פסוק יא)</a>כִּי־כֹ֣ה אָֽמַר־יְ֠הֹוָה אֶל־שַׁלֻּ֨ם בֶּן־יֹֽאשִׁיָּ֜הוּ מֶ֣לֶךְ יְהוּדָ֗ה הַמֹּלֵךְ֨ תַּ֚חַת יֹֽאשִׁיָּ֣הוּ אָבִ֔יו אֲשֶׁ֥ר יָצָ֖א מִן־הַמָּקֹ֣ום הַזֶּ֑ה לֹֽא־יָשׁ֥וּב שָׁ֖ם עֹֽוד׃

<a target = '_blank' href='https://hatanach.geulah.org.il/verse/citation.php?verse=Jer22:12'/> (פרק כב פסוק יב)</a>כִּ֗י בִּמְקֹ֛ום אֲשֶׁר־הִגְל֥וּ אֹתֹ֖ו שָׁ֣ם יָמ֑וּת וְאֶת־הָאָ֥רֶץ הַזֹּ֖את לֹֽא־יִרְאֶ֥ה עֹֽוד׃ פ

<a target = '_blank' href='https://hatanach.geulah.org.il/verse/citation.php?verse=Jer22:13'/> (פרק כב פסוק יג)</a>הֹ֣וי בֹּנֶ֤ה בֵיתֹו֙ בְּלֹא־צֶ֔דֶק וַֽעֲלִיֹּותָ֖יו בְּלֹ֣א מִשְׁפָּ֑ט בְּרֵעֵ֨הוּ֨ יַֽעֲבֹ֣ד חִנָּ֔ם וּפֹֽעֲלֹ֖ו לֹ֥א יִתֶּן־לֹֽו׃

<a target = '_blank' href='https://hatanach.geulah.org.il/verse/citation.php?verse=Jer22:14'/> (פרק כב פסוק יד)</a>הָֽאֹמֵ֗ר אֶבְנֶה־לִּי֙ בֵּ֣ית מִדֹּ֔ות וַֽעֲלִיֹּ֖ות מְרֻוָּחִ֑ים וְקָ֤רַֽע לֹו֙ חַלֹּונָ֔י וְסָפ֣וּן בָּאָ֔רֶ֯ז וּמָשֹׁ֖וחַ בַּשָּׁשַֽׁר׃

<a target = '_blank' href='https://hatanach.geulah.org.il/verse/citation.php?verse=Jer22:15'/> (פרק כב פסוק טו)</a>הֲתִ֨מְלֹ֔ךְ כִּ֥י אַתָּ֖ה מְתַֽחֲרֶ֣ה בָאָ֑רֶז אָבִ֜יךָ הֲלֹ֧וא אָכַ֣ל וְשָׁתָ֗ה וְעָשָׂ֤ה מִשְׁפָּט֨ וּצְדָקָ֔ה אָ֖ז טֹ֥וב לֹֽו׃

<a target = '_blank' href='https://hatanach.geulah.org.il/verse/citation.php?verse=Jer22:16'/> (פרק כב פסוק טז)</a>דָּ֛ן דִּֽין־עָנִ֥י וְאֶבְיֹ֖ון אָ֣ז טֹ֑וב הֲלֹא־הִ֛יא הַדַּ֥עַת אֹתִ֖י נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer22:17'/> (פרק כב פסוק יז)</a>כִּ֣י אֵ֤ין עֵינֶ֨יךָ֙ וְלִבְּךָ֔ כִּ֖י אִם־עַל־בִּצְעֶ֑ךָ וְעַ֤ל דַּם־הַנָּקִי֨ לִשְׁפֹּ֔וךְ וְעַל־הָע֥שֶׁק וְעַל־הַמְּרוּצָ֖ה לַעֲשֹֽׂות׃ ס

<a target = '_blank' href='https://hatanach.geulah.org.il/verse/citation.php?verse=Jer22:18'/> (פרק כב פסוק יח)</a>לָכֵ֞ן כֹּֽה־אָמַ֣ר יְהֹוָ֗ה אֶל־יְהֹֽויָקִ֤ים בֶּן־יֹאשִׁיָּ֨הוּ֙ מֶ֣לֶךְ יְהוּדָ֔ה לֹֽא־יִסְפְּד֣וּ לֹ֔ו הֹ֥וי אָחִ֖י וְהֹ֣וי אָחֹ֑ות לֹֽא־יִסְפְּד֣וּ לֹ֔ו הֹ֥וי אָדֹ֖ון וְהֹ֥וי הֹדֹֽה׃

<a target = '_blank' href='https://hatanach.geulah.org.il/verse/citation.php?verse=Jer22:19'/> (פרק כב פסוק יט)</a>קְבוּרַ֥ת חֲמֹ֖ור יִקָּבֵ֑ר סָחֹ֣וב וְהַשְׁלֵ֔ךְ מֵהָ֖לְאָה לְשַֽׁעֲרֵ֥י יְרֽוּשָׁלִָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer22:20'/> (פרק כב פסוק כ)</a>עֲלִ֤י הַלְּבָנֹון֙ וּֽצֳעָ֔קִ֯י וּבַבָּשָׁ֖ן תְּנִ֣י קֹולֵ֑ךְ וְצַֽעֲקִי֙ מֵֽעֲבָרִ֔ים כִּ֥י נִשְׁבְּר֖וּ כָּל־מְאַֽהֲבָֽיִךְ׃

<a target = '_blank' href='https://hatanach.geulah.org.il/verse/citation.php?verse=Jer22:21'/> (פרק כב פסוק כא)</a>דִּבַּ֤רְתִּי אֵלַ֨יִךְ֙ בְּשַׁלְוֹתַ֔יִךְ אָמַ֖רְתְּ לֹ֣א אֶשְׁמָ֑ע זֶ֤ה דַרְכֵּךְ֙ מִנְּעוּרַ֔יִךְ כִּ֥י לֹֽא־שָׁמַ֖עַתְּ בְּקֹולִֽי׃

<a target = '_blank' href='https://hatanach.geulah.org.il/verse/citation.php?verse=Jer22:22'/> (פרק כב פסוק כב)</a>כָּל־רֹעַ֨יִךְ֙ תִּרְעֶה־ר֔וּחַ וּמְאַֽהֲבַ֖יִךְ בַּשְּׁבִ֣י יֵלֵ֑כוּ כִּ֣י אָ֤ז תֵּב֨שִׁי֨ וְנִכְלַ֔מְתְּ מִכֹּ֖ל רָֽעָתֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer22:23'/> (פרק כב פסוק כג)</a>ישַׁ֣בְתְּי֯ בַּלְּבָנֹ֔ון מְקֻנַּ֖נְתִּי֯ בָּֽאֲרָזִ֑ים מַה־נֵּחַ֨נְתְּ֨ בְּבֹא־לָ֣ךְ חֲבָלִ֔ים חִ֖יל כַּיֹּֽלֵדָֽה׃

<a target = '_blank' href='https://hatanach.geulah.org.il/verse/citation.php?verse=Jer22:24'/> (פרק כב פסוק כד)</a>חַי־אָנִי֮ נְאֻם־יְהֹוָה֒ כִּ֣י אִם־יִֽהְיֶ֞ה כָּנְיָ֤הוּ בֶן־יְהֹֽויָקִים֨ מֶ֣לֶךְ יְהוּדָ֔ה חֹותָ֖ם עַל־יַ֣ד יְמִינִ֑י כִּ֥י מִשָּׁ֖ם אֶתְּקֶֽנְךָּ׃

<a target = '_blank' href='https://hatanach.geulah.org.il/verse/citation.php?verse=Jer22:25'/> (פרק כב פסוק כה)</a>וּנְתַתִּ֗יךָ בְּיַד֙ מְבַקְשֵׁ֣י נַפְשֶׁ֔ךָ וּבְיַ֛ד אֲשֶׁר־אַתָּ֥ה יָגֹ֖ור מִפְּנֵיהֶ֑ם וּבְיַ֛ד נְבֽוּכַדְרֶאצַּ֥ר מֶֽלֶךְ־בָּבֶ֖ל וּבְיַ֥ד הַכַּשְׂדִּֽים׃

<a target = '_blank' href='https://hatanach.geulah.org.il/verse/citation.php?verse=Jer22:26'/> (פרק כב פסוק כו)</a>וְהֵֽטַלְתִּ֣י אֹֽתְךָ֗ וְאֶת־אִמְּךָ֨ אֲשֶׁ֣ר יְלָדַ֔תְךָ עַ֚ל הָאָ֣רֶץ אַחֶ֔רֶת אֲשֶׁ֥ר לֹֽא־יֻלַּדְתֶּ֖ם שָׁ֑ם וְשָׁ֖ם תָּמֽוּתוּ׃

<a target = '_blank' href='https://hatanach.geulah.org.il/verse/citation.php?verse=Jer22:27'/> (פרק כב פסוק כז)</a>וְעַל־הָאָ֗רֶץ אֲשֶׁ֥ר הֵ֛ם מְנַשְּׂאִ֥ים אֶת־נַפְשָׁ֖ם לָשׁ֣וּב שָׁ֑ם שָׁ֖מָּה לֹ֥א יָשֽׁוּבוּ׃ ס

<a target = '_blank' href='https://hatanach.geulah.org.il/verse/citation.php?verse=Jer22:28'/> (פרק כב פסוק כח)</a>הַעֶ֨צֶב נִבְזֶ֜ה נָפ֗וּץ הָאִ֤ישׁ הַזֶּה֙ כָּנְיָ֔הוּ אִ֨ם־כְּלִ֔י אֵ֥ין חֵ֖פֶץ בֹּ֑ו מַדּ֤וּעַ הֽוּטְלוּ֨ ה֣וּא וְזַרְעֹ֔ו וְהֻ֨שְׁלְכ֔וּ עַל־הָאָ֖רֶץ אֲשֶׁ֥ר לֹֽא־יָדָֽעוּ׃

<a target = '_blank' href='https://hatanach.geulah.org.il/verse/citation.php?verse=Jer22:29'/> (פרק כב פסוק כט)</a>אֶ֥רֶץ אֶ֖רֶץ אָ֑רֶץ שִׁמְעִ֖י דְּבַר־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer22:30'/> (פרק כב פסוק ל)</a>כֹּ֣ה ׀ אָמַ֣ר יְהֹוָ֗ה כִּתְב֞וּ אֶת־הָאִ֤ישׁ הַזֶּה֙ עֲרִירִ֔י גֶּ֖בֶר לֹֽא־יִצְלַ֣ח בְּיָמָ֑יו כִּי֩ לֹ֨א יִצְלַ֜ח מִזַּרְעֹ֗ו אִ֚ישׁ ישֵׁב֨ עַל־כִּסֵּ֣א דָוִ֔ד וּמֹושֵׁ֥ל עֹ֖וד בִּֽיהוּדָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer23:1'/> (פרק כג פסוק א)</a>הֹ֣וי רֹעִ֗ים מְאַבְּדִ֧ים וּמְפִצִ֛ים אֶת־צֹ֥אן מַרְעִיתִ֖י נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:2'/> (פרק כג פסוק ב)</a>לָ֠כֵן כֹּֽה־אָמַ֨ר יְהֹוָ֜ה אֱלֹהֵ֣י יִשְׂרָאֵ֗ל עַל־הָֽרֹעִים֮ הָֽרֹעִ֣ים אֶת־עַמִּי֒ אַתֶּ֞ם הֲפִֽצֹתֶ֤ם אֶת־צֹאנִי֙ וַתַּדִּח֔וּם וְלֹ֥א פְקַדְתֶּ֖ם אֹתָ֑ם הִֽנְנִ֨י פֹקֵ֧ד עֲלֵיכֶ֛ם אֶת־רֹ֥עַ מַֽעַלְלֵיכֶ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:3'/> (פרק כג פסוק ג)</a>וַֽאֲנִ֗י אֲקַבֵּץ֨ אֶת־שְׁאֵרִ֣ית צֹאנִ֔י מִכֹּל֨ הָֽאֲרָצֹ֔ות אֲשֶׁר־הִדַּ֥חְתִּי אֹתָ֖ם שָׁ֑ם וַֽהֲשִׁבֹתִ֥י אֶתְהֶ֛ן עַל־נְוֵהֶ֖ן וּפָר֥וּ וְרָבֽוּ׃

<a target = '_blank' href='https://hatanach.geulah.org.il/verse/citation.php?verse=Jer23:4'/> (פרק כג פסוק ד)</a>וַֽהֲקִֽמֹתִ֧י עֲלֵיהֶ֛ם רֹעִ֖ים וְרָע֑וּם וְלֹא־יִֽירְא֨וּ עֹ֧וד וְלֹֽא־יֵחַ֛תּוּ וְלֹ֥א יִפָּקֵ֖דוּ נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer23:5'/> (פרק כג פסוק ה)</a>הִנֵּ֨ה יָמִ֤ים בָּאִים֨ נְאֻם־יְהֹוָ֔ה וַֽהֲקִמֹתִ֥י לְדָוִ֖ד צֶ֣מַח צַדִּ֑יק וּמָ֤לַ֯ךְ מֶ֨לֶךְ֙ וְהִשְׂכִּ֔יל וְעָשָׂ֛ה מִשְׁפָּ֥ט וּצְדָקָ֖ה בָּאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer23:6'/> (פרק כג פסוק ו)</a>בְּיָמָיו֙ תִּוָּשַׁ֣ע יְהוּדָ֔ה וְיִשְׂרָאֵ֖ל יִשְׁכֹּ֣ן לָבֶ֑טַח וְזֶה־שְּׁמֹ֥ו אֲשֶׁר־יִקְרְאֹ֖ו יְהֹוָ֥ה ׀ צִדְקֵֽנוּ׃ ס

<a target = '_blank' href='https://hatanach.geulah.org.il/verse/citation.php?verse=Jer23:7'/> (פרק כג פסוק ז)</a>לָכֵ֛ן הִנֵּֽה־יָמִ֥ים בָּאִ֖ים נְאֻם־יְהֹוָ֑ה וְלֹא־יֹ֤אמְרוּ עֹוד֙ חַי־יְהֹוָ֔ה אֲשֶׁ֧ר הֶֽעֱלָ֛ה אֶת־בְּנֵ֥י יִשְׂרָאֵ֖ל מֵאֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer23:8'/> (פרק כג פסוק ח)</a>כִּ֣י אִם־חַי־יְהֹוָ֗ה אֲשֶׁ֣ר הֶֽעֱלָה֩ וַֽאֲשֶׁ֨ר הֵבִ֜יא אֶת־זֶ֨רַע בֵּ֤ית יִשְׂרָאֵל֨ מֵאֶ֣רֶץ צָפֹ֔נָה וּמִכֹּל֨ הָֽאֲרָצֹ֔ות אֲשֶׁ֥ר הִדַּחְתִּ֖ים שָׁ֑ם וְיָֽשְׁב֖וּ עַל־אַדְמָתָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer23:9'/> (פרק כג פסוק ט)</a>לַנְּבִאִ֜ים נִשְׁבַּ֧ר לִבִּ֣י בְקִרְבִּ֗י רָֽחֲפוּ֙ כָּל־עַצְמֹתַ֔י הָיִ֨יתִי֨ כְּאִ֣ישׁ שִׁכֹּ֔ור וּכְגֶ֖בֶר עֲבָ֣רֹו יָ֑יִן מִפְּנֵ֣י יְהֹוָ֔ה וּמִפְּנֵ֖י דִּבְרֵ֥י קָדְשֹֽׁו׃

<a target = '_blank' href='https://hatanach.geulah.org.il/verse/citation.php?verse=Jer23:10'/> (פרק כג פסוק י)</a>כִּ֤י מְנָֽאֲפִים֙ מָֽלְאָ֣ה הָאָ֔רֶץ כִּֽי־מִפְּנֵ֤י אָלָה֙ אָֽבְלָ֣ה הָאָ֔רֶץ יָֽבְשׁ֖וּ נְאֹ֣ות מִדְבָּ֑ר וַתְּהִ֤י מְרֽוּצָתָם֨ רָעָ֔ה וּגְבֽוּרָתָ֖ם לֹא־כֵֽן׃

<a target = '_blank' href='https://hatanach.geulah.org.il/verse/citation.php?verse=Jer23:11'/> (פרק כג פסוק יא)</a>כִּֽי־גַם־נָבִ֥יא גַם־כֹּהֵ֖ן חָנֵ֑פוּ גַּם־בְּבֵיתִ֛י מָצָ֥אתִי רָֽעָתָ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:12'/> (פרק כג פסוק יב)</a>לָכֵן֩ יִֽהְיֶ֨ה דַרְכָּ֜ם לָהֶ֗ם כַּֽחֲלַקְלַקֹּות֙ בָּֽאֲפֵלָ֔ה יִדַּ֖֯חוּ וְנָ֣פְלוּ בָ֑הּ כִּֽי־אָבִ֨יא עֲלֵיהֶ֥ם רָעָ֛ה שְׁנַ֥ת פְּקֻדָּתָ֖ם נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer23:13'/> (פרק כג פסוק יג)</a>וּבִנְבִיאֵ֥י שֹֽׁמְרֹ֖ון רָאִ֣יתִי תִפְלָ֑ה הִנַּבְּא֣וּ בַבַּ֔עַל וַיַּתְע֥וּ אֶת־עַמִּ֖י אֶת־יִשְׂרָאֵֽל׃ ס

<a target = '_blank' href='https://hatanach.geulah.org.il/verse/citation.php?verse=Jer23:14'/> (פרק כג פסוק יד)</a>וּבִנְבִאֵ֨י יְרֽוּשָׁלִַ֜ם רָאִ֣יתִי שַֽׁעֲרוּרָ֗ה נָאֹ֞וף וְהָלֹ֤ךְ בַּשֶּׁ֨קֶר֨ וְחִזְּקוּ֙ יְדֵ֣י מְרֵעִ֔ים לְבִ֨לְתִּי־שָׁ֔בוּ אִ֖ישׁ מֵרָֽעָתֹ֑ו הָֽיוּ־לִ֤י כֻלָּם֨ כִּסְדֹ֔ם וְיֽשְׁבֶ֖יהָ כַּֽעֲמֹרָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer23:15'/> (פרק כג פסוק טו)</a>לָכֵ֗ן כֹּֽה־אָמַר֨ יְהֹוָ֤ה צְבָאֹות֙ עַל־הַנְּבִאִ֔ים הִֽנְנִ֨י מַֽאֲכִ֤יל אֹותָם֨ לַֽעֲנָ֔ה וְהִשְׁקִתִ֖ים מֵי־רֹ֑אשׁ כִּ֗י מֵאֵת֨ נְבִיאֵ֣י יְרֽוּשָׁלִַ֔ם יָֽצְאָ֥ה חֲנֻפָּ֖ה לְכָל־הָאָֽרֶץ׃ ס

<a target = '_blank' href='https://hatanach.geulah.org.il/verse/citation.php?verse=Jer23:16'/> (פרק כג פסוק טז)</a>כֹּֽה־אָמַ֞ר יְהֹוָ֣ה צְבָאֹ֗ות אַל־תִּשְׁמְע֞וּ עַל־דִּבְרֵ֤י הַנְּבִאִים֙ הַנִּבְּאִ֣ים לָכֶ֔ם מַהְבִּלִ֥ים הֵ֖מָּה אֶתְכֶ֑ם חֲזֹ֤ון לִבָּם֙ יְדַבֵּ֔רוּ לֹ֖א מִפִּ֥י יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:17'/> (פרק כג פסוק יז)</a>אֹֽמְרִ֤ים אָמֹור֨ לִמְנַאֲצַ֔י דִּבֶּ֣ר יְהֹוָ֗ה שָׁלֹ֖ום יִֽהְיֶ֣ה לָכֶ֑ם וְ֠כֹל הֹלֵ֞ךְ בִּשְׁרִר֤וּת לִבֹּו֙ אָֽמְר֔וּ לֹֽא־תָבֹ֥וא עֲלֵיכֶ֖ם רָעָֽה׃

<a target = '_blank' href='https://hatanach.geulah.org.il/verse/citation.php?verse=Jer23:18'/> (פרק כג פסוק יח)</a>כִּ֣י מִ֤י עָמַד֙ בְּסֹ֣וד יְהֹוָ֔ה וְיֵ֖רֶא וְיִשְׁמַ֣ע אֶת־דְּבָרֹ֑ו מִֽי־הִקְשִׁ֥יב דְּבָר֖֯יֹ וַיִּשְׁמָֽע׃ פ

<a target = '_blank' href='https://hatanach.geulah.org.il/verse/citation.php?verse=Jer23:19'/> (פרק כג פסוק יט)</a>הִנֵּ֣ה ׀ סַעֲרַ֣ת יְהֹוָ֗ה חֵמָה֨ יָ֣צְאָ֔ה וְסַ֖עַר מִתְחֹולֵ֑ל עַ֛ל רֹ֥אשׁ רְשָׁעִ֖ים יָחֽוּל׃

<a target = '_blank' href='https://hatanach.geulah.org.il/verse/citation.php?verse=Jer23:20'/> (פרק כג פסוק כ)</a>לֹ֤א יָשׁוּב֨ אַף־יְהֹוָ֔ה עַד־עֲשׂתֹ֥ו וְעַד־הֲקִימֹ֖ו מְזִמֹּ֣ות לִבֹּ֑ו בְּאַֽחֲרִית֙ הַיָּמִ֔ים תִּתְבֹּ֥ונְנוּ בָ֖הּ בִּינָֽה׃

<a target = '_blank' href='https://hatanach.geulah.org.il/verse/citation.php?verse=Jer23:21'/> (פרק כג פסוק כא)</a>לֹֽא־שָׁלַ֥חְתִּי אֶת־הַנְּבִאִ֖ים וְהֵ֣ם רָ֑צוּ לֹֽא־דִבַּ֥רְתִּי אֲלֵיהֶ֖ם וְהֵ֥ם נִבָּֽאוּ׃

<a target = '_blank' href='https://hatanach.geulah.org.il/verse/citation.php?verse=Jer23:22'/> (פרק כג פסוק כב)</a>וְאִם־עָֽמְד֖וּ בְּסֹודִ֑י וְיַשְׁמִ֤עוּ דְבָרַי֨ אֶת־עַמִּ֔י וִֽישִׁבוּם֙ מִדַּרְכָּ֣ם הָרָ֔ע וּמֵרֹ֖עַ מַֽעַלְלֵיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer23:23'/> (פרק כג פסוק כג)</a>הַֽאֱלֹהֵ֧י מִקָּרֹ֛ב אָ֖נִי נְאֻם־יְהֹוָ֑ה וְלֹ֥א אֱלֹהֵ֖י מֵרָחֹֽק׃

<a target = '_blank' href='https://hatanach.geulah.org.il/verse/citation.php?verse=Jer23:24'/> (פרק כג פסוק כד)</a>אִם־יִסָּתֵ֨ר אִ֧ישׁ בַּמִּסְתָּרִ֛ים וַֽאֲנִ֥י לֹֽא־אֶרְאֶ֖נּוּ נְאֻם־יְהֹוָ֑ה הֲלֹ֨וא אֶת־הַשָּׁמַ֧יִם וְאֶת־הָאָ֛רֶץ אֲנִ֥י מָלֵ֖א נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:25'/> (פרק כג פסוק כה)</a>שָׁמַ֗עְתִּי אֵ֤ת אֲשֶׁר־אָֽמְרוּ֙ הַנְּבִאִ֔ים הַֽנִּבְּאִ֥ים בִּשְׁמִ֛י שֶׁ֖קֶר לֵאמֹ֑ר חָלַ֖מְתִּי חָלָֽמְתִּי׃

<a target = '_blank' href='https://hatanach.geulah.org.il/verse/citation.php?verse=Jer23:26'/> (פרק כג פסוק כו)</a>עַד־מָתַ֗י הֲיֵ֛שׁ בְּלֵ֥ב הַנְּבִאִ֖ים נִבְּאֵ֣י הַשָּׁ֑קֶר וּנְבִיאֵ֖י תַּרְמִ֥ת לִבָּֽם׃

<a target = '_blank' href='https://hatanach.geulah.org.il/verse/citation.php?verse=Jer23:27'/> (פרק כג פסוק כז)</a>הַֽחשְׁבִ֗ים לְהַשְׁכִּ֤יחַ אֶת־עַמִּי֨ שְׁמִ֔י בַּֽחֲלֹ֣ומֹתָ֔ם אֲשֶׁ֥ר יְסַפְּר֖וּ אִ֣ישׁ לְרֵעֵ֑הוּ כַּֽאֲשֶׁ֨ר שָׁכְח֧וּ אֲבֹותָ֛ם אֶת־שְׁמִ֖י בַּבָּֽעַל׃

<a target = '_blank' href='https://hatanach.geulah.org.il/verse/citation.php?verse=Jer23:28'/> (פרק כג פסוק כח)</a>הַנָּבִ֞יא אֲשֶׁר־אִתֹּ֤ו חֲלֹום֨ יְסַפֵּ֣ר חֲלֹ֔ום וַֽאֲשֶׁ֤ר דְּבָרִי֙ אִתֹּ֔ו יְדַבֵּ֥ר דְּבָרִ֖י אֱמֶ֑ת מַה־לַתֶּ֥בֶן אֶת־הַבָּ֖ר נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:29'/> (פרק כג פסוק כט)</a>הֲלֹ֨וא כֹ֧ה דְבָרִ֛י כָּאֵ֖שׁ נְאֻם־יְהֹוָ֑ה וּכְפַטִּ֖ישׁ יְפֹ֥צֵֽץ סָֽלַע׃

<a target = '_blank' href='https://hatanach.geulah.org.il/verse/citation.php?verse=Jer23:30'/> (פרק כג פסוק ל)</a>לָכֵ֛ן הִֽנְנִ֥י עַל־הַנְּבִאִ֖ים נְאֻם־יְהֹוָ֑ה מְגַנְּבֵ֣י דְבָרַ֔י אִ֖ישׁ מֵאֵ֥ת רֵעֵֽהוּ׃

<a target = '_blank' href='https://hatanach.geulah.org.il/verse/citation.php?verse=Jer23:31'/> (פרק כג פסוק לא)</a>הִנְנִ֥י עַל־הַנְּבִאִ֖ים נְאֻם־יְהֹוָ֑ה הַלֹּֽקְחִ֣ים לְשֹׁונָ֔ם וַיִּנְאֲמ֖וּ נְאֻֽם׃

<a target = '_blank' href='https://hatanach.geulah.org.il/verse/citation.php?verse=Jer23:32'/> (פרק כג פסוק לב)</a>הִ֠נְנִי עַֽל־נִבְּאֵ֞י חֲלֹמֹ֥ות שֶׁ֨קֶר֨ נְאֻם־יְהֹוָ֔ה וַיְסַפְּרוּם֨ וַיַּתְע֣וּ אֶת־עַמִּ֔י בְּשִׁקְרֵיהֶ֖ם וּבְפַֽחֲזוּתָ֑ם וְאָֽנֹכִ֨י לֹֽא־שְׁלַחְתִּ֜ים וְלֹ֣א צִוִּיתִ֗ים וְהֹועֵ֛יל לֹֽא־יֹועִ֥ילוּ לָֽעָם־הַזֶּ֖ה נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:33'/> (פרק כג פסוק לג)</a>וְכִֽי־יִשְׁאָֽלְךָ֩ הָעָ֨ם הַזֶּ֜ה אֹֽו־הַנָּבִ֤יא אֹֽו־כֹהֵ֙ן לֵאמֹ֔ר מַה־מַּשָּׂ֖א יְהֹוָ֑ה וְאָֽמַרְתָּ֤ אֲלֵיהֶם֙ אֶת־מַה־מַּשָּׂ֔א וְנָֽטַשְׁתִּ֥י אֶתְכֶ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:34'/> (פרק כג פסוק לד)</a>וְהַנָּבִ֤יא וְהַכֹּהֵ֙ן וְהָעָ֔ם אֲשֶׁ֥ר יֹאמַ֖ר מַשָּׂ֣א יְהֹוָ֑ה וּפָֽקַדְתִּ֛י עַל־הָאִ֥ישׁ הַה֖וּא וְעַל־בֵּיתֹֽו׃

<a target = '_blank' href='https://hatanach.geulah.org.il/verse/citation.php?verse=Jer23:35'/> (פרק כג פסוק לה)</a>כֹּ֥ה תֹֽאמְר֛וּ אִ֥ישׁ עַל־רֵעֵ֖הוּ וְאִ֣ישׁ אֶל־אָחִ֑יו מֶֽה־עָנָ֣ה יְהֹוָ֔ה וּמַה־דִּבֶּ֖ר יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:36'/> (פרק כג פסוק לו)</a>וּמַשָּׂ֥א יְהֹוָ֖ה לֹ֣א תִזְכְּרוּ־עֹ֑וד כִּ֣י הַמַּשָּׂ֗א יִֽהְיֶה֙ לְאִ֣ישׁ דְּבָרֹ֔ו וַֽהֲפַכְתֶּ֗ם אֶת־דִּבְרֵי֨ אֱלֹהִ֣ים חַיִּ֔ים יְהֹוָ֥ה צְבָאֹ֖ות אֱלֹהֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer23:37'/> (פרק כג פסוק לז)</a>כֹּ֥ה תֹאמַ֖ר אֶל־הַנָּבִ֑יא מֶֽה־עָנָ֣ךְ יְהֹוָ֔ה וּמַה־דִּבֶּ֖ר יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:38'/> (פרק כג פסוק לח)</a>וְאִם־מַשָּׂ֣א יְהֹוָה֘ תֹּאמֵרוּ֒ לָכֵ֗ן כֹּ֚ה אָמַ֣ר יְהֹוָ֔ה יַ֧עַן אֲמָרְכֶ֛ם אֶת־הַדָּבָ֥ר הַזֶּ֖ה מַשָּׂ֣א יְהֹוָ֑ה וָֽאֶשְׁלַ֤ח אֲלֵיכֶם֙ לֵאמֹ֔ר לֹ֥א תֹֽאמְר֖וּ מַשָּׂ֥א יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer23:39'/> (פרק כג פסוק לט)</a>לָכֵ֣ן הִֽנְנִ֔י וְנָשִׁ֥יתִי אֶתְכֶ֖ם נָשֹׁ֑א וְנָֽטַשְׁתִּ֣י אֶתְכֶ֗ם וְאֶת־הָעִ֨יר אֲשֶׁר־נָתַ֧תִּי לָכֶ֛ם וְלַֽאֲבֹֽותֵיכֶ֖ם מֵעַ֥ל פָּנָֽי׃

<a target = '_blank' href='https://hatanach.geulah.org.il/verse/citation.php?verse=Jer23:40'/> (פרק כג פסוק מ)</a>וְנָֽתַתִּ֥י עֲלֵיכֶ֖ם חֶרְפַּ֣ת עֹולָ֑ם וּכְלִמּ֣וּת עֹולָ֔ם אֲשֶׁ֖ר לֹ֥א תִשָּׁכֵֽחַ׃ פ

<a target = '_blank' href='https://hatanach.geulah.org.il/verse/citation.php?verse=Jer24:1'/> (פרק כד פסוק א)</a>הִרְאַנִי֮ יְהֹוָה֒ וְהִנֵּ֗ה שְׁנֵי֙ דּֽוּדָאֵ֣י תְאֵנִ֔ים מֽוּעָדִ֕ים לִפְנֵ֖י הֵיכַ֣ל יְהֹוָ֑ה אַֽחֲרֵ֣י הַגְלֹ֣ות נְבֽוּכַדְרֶאצַּ֣ר מֶֽלֶךְ־בָּבֶ֡ל אֶת־יְכָנְיָ֣הוּ בֶן־יְהֹֽויָקִ֣ים מֶֽלֶךְ־יְהוּדָה֩ וְאֶת־שָׂרֵ֨י יְהוּדָ֜ה וְאֶת־הֶֽחָרָ֤שׁ וְאֶת־הַמַּסְגֵּר֙ מִיר֣וּשָׁלִַ֔ם וַיְבִאֵ֖ם בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer24:2'/> (פרק כד פסוק ב)</a>הַדּ֣וּד אֶחָ֗ד תְּאֵנִים֙ טֹבֹ֣ות מְאֹ֔ד כִּתְאֵנֵ֖י הַבַּכֻּרֹ֑ות וְהַדּ֣וּד אֶחָ֗ד תְּאֵנִים֙ רָעֹ֣ות מְאֹ֔ד אֲשֶׁ֥ר לֹא־תֵֽאָכַ֖לְנָה מֵרֹֽעַ׃ ס

<a target = '_blank' href='https://hatanach.geulah.org.il/verse/citation.php?verse=Jer24:3'/> (פרק כד פסוק ג)</a>וַיֹּ֨אמֶר יְהֹוָ֜ה אֵלַ֗י מָֽה־אַתָּ֤ה רֹאֶה֙ יִרְמְיָ֔הוּ וָאֹמַ֖ר תְּאֵנִ֑ים הַתְּאֵנִ֤ים הַטֹּבֹות֙ טֹבֹ֣ות מְאֹ֔ד וְהָֽרָעֹות֙ רָעֹ֣ות מְאֹ֔ד אֲשֶׁ֥ר לֹא־תֵֽאָכַ֖לְנָה מֵרֹֽעַ׃ ס

<a target = '_blank' href='https://hatanach.geulah.org.il/verse/citation.php?verse=Jer24:4'/> (פרק כד פסוק ד)</a>וַיְהִ֥י דְבַר־יְהֹוָ֖ה אֵלַ֥י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer24:5'/> (פרק כד פסוק ה)</a>כֹּֽה־אָמַ֤ר יְהֹוָה֨ אֱלֹהֵ֣י יִשְׂרָאֵ֔ל כַּתְּאֵנִ֥ים הַטֹּבֹ֖ות הָאֵ֑לֶּה כֵּ֣ן אַכִּ֞יר אֶת־גָּל֣וּת יְהוּדָ֗ה אֲשֶׁ֨ר שִׁלַּ֜חְתִּי מִן־הַמָּקֹ֥ום הַזֶּ֛ה אֶ֥רֶץ כַּשְׂדִּ֖ים לְטֹובָֽה׃

<a target = '_blank' href='https://hatanach.geulah.org.il/verse/citation.php?verse=Jer24:6'/> (פרק כד פסוק ו)</a>וְשַׂמְתִּ֨י עֵינִ֤י עֲלֵיהֶם֙ לְטֹובָ֔ה וַֽהֲשִֽׁבֹתִ֖ים עַל־הָאָ֣רֶץ הַזֹּ֑את וּבְנִיתִים֨ וְלֹ֣א אֶֽהֱרֹ֔ס וּנְטַעְתִּ֖ים וְלֹ֥א אֶתֹּֽושׁ׃

<a target = '_blank' href='https://hatanach.geulah.org.il/verse/citation.php?verse=Jer24:7'/> (פרק כד פסוק ז)</a>וְנָֽתַתִּי֩ לָהֶ֨ם לֵ֜ב לָדַ֣עַת אֹתִ֗י כִּ֚י אֲנִ֣י יְהֹוָ֔ה וְהָֽיוּ־לִ֣י לְעָ֔ם וְאָ֣נֹכִ֔י אֶֽהְיֶ֥ה לָהֶ֖ם לֵֽאלֹהִ֑ים כִּֽי־יָשֻׁ֥בוּ אֵלַ֖י בְּכָל־לִבָּֽם׃ ס

<a target = '_blank' href='https://hatanach.geulah.org.il/verse/citation.php?verse=Jer24:8'/> (פרק כד פסוק ח)</a>וְכַתְּאֵנִים֨ הָֽרָעֹ֔ות אֲשֶׁ֥ר לֹא־תֵֽאָכַ֖לְנָה מֵרֹ֑עַ כִּי־כֹ֣ה ׀ אָמַ֣ר יְהֹוָ֗ה כֵּ֣ן אֶ֠תֵּן אֶת־צִדְקִיָּ֨הוּ מֶֽלֶךְ־יְהוּדָ֤ה וְאֶת־שָׂרָיו֨ וְאֵ֣ת ׀ שְׁאֵרִ֣ית יְרֽוּשָׁלִַ֗ם הַנִּשְׁאָרִים֨ בָּאָ֣רֶץ הַזֹּ֔את וְהַיּֽשְׁבִ֖ים בְּאֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer24:9'/> (פרק כד פסוק ט)</a>וּנְתַתִּים֨ לְזַֽוֲ֯עָ֣ה לְרָעָ֔ה לְכֹ֖ל מַמְלְכֹ֣ות הָאָ֑רֶץ לְחֶרְפָּ֤ה וּלְמָשָׁל֨ לִשְׁנִינָ֣ה וְלִקְלָלָ֔ה בְּכָל־הַמְּקֹמֹ֖ות אֲשֶֽׁר־אַדִּיחֵ֥ם שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer24:10'/> (פרק כד פסוק י)</a>וְשִׁלַּ֣חְתִּי בָ֔ם אֶת־הַחֶ֖רֶב אֶת־הָֽרָעָ֣ב וְאֶת־הַדָּ֑בֶר עַד־תֻּמָּם֨ מֵעַ֣ל הָֽאֲדָמָ֔ה אֲשֶׁר־נָתַ֥תִּי לָהֶ֖ם וְלַֽאֲבֹֽותֵיהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Jer25:1'/> (פרק כה פסוק א)</a>הַדָּבָ֞ר אֲשֶׁר־הָיָ֤ה עַֽל־יִרְמְיָ֨הוּ֨ עַל־כָּל־עַ֣ם יְהוּדָ֔ה בַּשָּׁנָה֙ הָֽרְבִעִ֔ית לִיהֹֽויָקִ֥ים בֶּן־יֹֽאשִׁיָּ֖הוּ מֶ֣לֶךְ יְהוּדָ֑ה הִ֗יא הַשָּׁנָה֙ הָרִ֣אשֹׁנִ֔ית לִנְבֽוּכַדְרֶאצַּ֖ר מֶ֥לֶךְ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer25:2'/> (פרק כה פסוק ב)</a>אֲשֶׁ֨ר דִּבֶּ֜ר יִרְמְיָ֤הוּ הַנָּבִיא֨ עַל־כָּל־עַ֣ם יְהוּדָ֔ה וְאֶ֛ל כָּל־יֽשְׁבֵ֥י יְרֽוּשָׁלִַ֖ם לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer25:3'/> (פרק כה פסוק ג)</a>מִן־שְׁל֣שׁ עֶשְׂרֵ֣ה שָׁנָ֡ה לְיֹֽאשִׁיָּ֣הוּ בֶן־אָמֹון֩ מֶ֨לֶךְ יְהוּדָ֜ה וְעַ֣ד ׀ הַיֹּ֣ום הַזֶּ֗ה זֶ֚ה שָׁל֤שׁ וְעֶשְׂרִים֙ שָׁנָ֔ה הָיָ֥ה דְבַר־יְהֹוָ֖ה אֵלָ֑י וָֽאֲדַבֵּ֧ר אֲלֵיכֶ֛ם אַ֯שְׁכֵּ֥ים וְדַבֵּ֖ר וְלֹ֥א שְׁמַעְתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer25:4'/> (פרק כה פסוק ד)</a>וְשָׁלַח֩ יְהֹוָ֨ה אֲלֵיכֶ֜ם אֶֽת־כָּל־עֲבָדָ֧יו הַנְּבִאִ֛ים הַשְׁכֵּ֥ם וְשָׁלֹ֖חַ וְלֹ֣א שְׁמַעְתֶּ֑ם וְלֹֽא־הִטִּיתֶ֥ם אֶֽת־אָזְנְכֶ֖ם לִשְׁמֹֽעַ׃

<a target = '_blank' href='https://hatanach.geulah.org.il/verse/citation.php?verse=Jer25:5'/> (פרק כה פסוק ה)</a>לֵאמֹ֗ר שֽׁוּבוּ־נָ֞א אִ֣ישׁ מִדַּרְכֹּ֤ו הָֽרָעָה֙ וּמֵרֹ֣עַ מַֽעַלְלֵיכֶ֔ם וּשְׁבוּ֨ עַל־הָ֣אֲדָמָ֔ה אֲשֶׁ֨ר נָתַ֧ן יְהֹוָ֛ה לָכֶ֖ם וְלַֽאֲבֹֽותֵיכֶ֑ם לְמִן־עֹולָ֖ם וְעַד־עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer25:6'/> (פרק כה פסוק ו)</a>וְאַל־תֵּֽלְכ֗וּ אַֽחֲרֵי֙ אֱלֹהִ֣ים אֲחֵרִ֔ים לְעָבְדָ֖ם וּלְהִשְׁתַּֽחֲוֹ֣ת לָהֶ֑ם וְלֹֽא־תַכְעִ֤יסוּ אֹותִי֨ בְּמַֽעֲשֵׂ֣ה יְדֵיכֶ֔ם וְלֹ֥א אָרַ֖ע לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer25:7'/> (פרק כה פסוק ז)</a>וְלֹֽא־שְׁמַעְתֶּ֥ם אֵ֯לַ֖י נְאֻם־יְהֹוָ֑ה לְמַ֧עַן הַכְעִסֵ֛ו֯נִי בְּמַֽעֲשֵׂ֥ה יְדֵיכֶ֖ם לְרַ֥ע לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer25:8'/> (פרק כה פסוק ח)</a>לָכֵ֕ן כֹּ֥ה אָמַ֖ר יְהֹוָ֣ה צְבָאֹ֑ות יַ֕עַן אֲשֶׁ֥ר לֹֽא־שְׁמַעְתֶּ֖ם אֶת־דְּבָרָֽי׃

<a target = '_blank' href='https://hatanach.geulah.org.il/verse/citation.php?verse=Jer25:9'/> (פרק כה פסוק ט)</a>הִֽנְנִ֣י שֹׁלֵ֡חַ וְלָֽקַחְתִּי֩ אֶת־כָּל־מִשְׁפְּחֹ֨ות צָפֹ֜ון נְאֻם־יְהֹוָ֗ה וְאֶל־נְבֽוּכַדְרֶאצַּ֣ר מֶֽלֶךְ־בָּבֶל֘ עַבְדִּי֒ וַֽהֲבִ֨אֹתִ֜ים עַל־הָאָ֤רֶץ הַזֹּאת֙ וְעַל־י֣שְׁבֶ֔יהָ וְעַ֛ל כָּל־הַגֹּויִ֥ם הָאֵ֖לֶּה סָבִ֑יב וְהַ֣חֲרַמְתִּ֔ים וְשַׂמְתִּים֙ לְשַׁמָּ֣ה וְלִשְׁרֵקָ֔ה וּלְחָרְבֹ֖ות עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer25:10'/> (פרק כה פסוק י)</a>וְהַֽאֲבַדְתִּ֣י מֵהֶ֗ם קֹ֤ול שָׂשֹׂון֙ וְקֹ֣ול שִׂמְחָ֔ה קֹ֥ול חָתָ֖ן וְקֹ֣ול כַּלָּ֑ה קֹ֥ול רֵחַ֖יִם וְאֹ֥ור נֵֽר׃

<a target = '_blank' href='https://hatanach.geulah.org.il/verse/citation.php?verse=Jer25:11'/> (פרק כה פסוק יא)</a>וְהָֽיְתָה֨ כָּל־הָאָ֣רֶץ הַזֹּ֔את לְחָרְבָּ֖ה וּ֯לְשַׁמָּ֑ה וְעָ֨בְד֜וּ הַגֹּויִ֥ם הָאֵ֛לֶּה אֶת־מֶ֥לֶךְ בָּבֶ֖ל שִׁבְעִ֥ים שָׁנָֽה׃

<a target = '_blank' href='https://hatanach.geulah.org.il/verse/citation.php?verse=Jer25:12'/> (פרק כה פסוק יב)</a>וְהָיָ֣ה כִמְלֹ֣או֯ת שִׁבְעִ֣ים שָׁנָ֡ה אֶפְקֹ֣ד עַל־מֶֽלֶךְ־בָּבֶל֩ וְעַל־הַגֹּ֨וי הַה֧וּא נְאֻם־יְהֹוָ֛ה אֶת־עֲוֹנָ֖ם וְעַל־אֶ֣רֶץ כַּשְׂדִּ֑ים וְשַׂמְתִּ֥י אֹתֹ֖ו לְשִֽׁמְמֹ֥ות עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer25:13'/> (פרק כה פסוק יג)</a>וְהֵֽבֵאו֯תִי֙ עַל־הָאָ֣רֶץ הַהִ֔יא אֶת־כָּל־דְּבָרַ֖י אֲשֶׁר־דִּבַּ֣רְתִּי עָלֶ֑יהָ אֵ֤ת כָּל־הַכָּתוּב֙ בַּסֵּ֣פֶר הַזֶּ֔ה אֲשֶׁר־נִבָּ֥א יִרְמְיָ֖הוּ עַל־כָּל־הַגֹּויִֽם׃

<a target = '_blank' href='https://hatanach.geulah.org.il/verse/citation.php?verse=Jer25:14'/> (פרק כה פסוק יד)</a>כִּ֣י עָֽבְדוּ־בָ֤ם גַּם־הֵ֨מָּה֙ גֹּויִ֣ם רַבִּ֔ים וּמְלָכִ֖ים גְּדֹולִ֑ים וְשִׁלַּמְתִּ֥י לָהֶ֛ם כְּפָֽעֳלָ֖ם וּכְמַעֲשֵׂ֥ה יְדֵיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer25:15'/> (פרק כה פסוק טו)</a>כִּ֣י כֹה֩ אָמַ֨ר יְהֹוָ֜ה אֱלֹהֵ֤י יִשְׂרָאֵל֨ אֵלַ֔י קַ֠ח אֶת־כֹּ֨וס הַיַּ֧יִן הַֽחֵמָ֛ה הַזֹּ֖את מִיָּדִ֑י וְהִשְׁקִיתָ֤ה אֹותֹו֙ אֶת־כָּל־הַגֹּויִ֔ם אֲשֶׁ֧ר אָֽנֹכִ֛י שֹׁלֵ֥חַ אֹֽותְךָ֖ אֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer25:16'/> (פרק כה פסוק טז)</a>וְשָׁת֕וּ וְהִתְגֹּֽעֲשׁ֖וּ וְהִתְהֹלָ֑לוּ מִפְּנֵ֣י הַחֶ֔רֶב אֲשֶׁ֛ר אָנֹכִ֥י שֹׁלֵ֖חַ בֵּֽינֹתָֽם׃

<a target = '_blank' href='https://hatanach.geulah.org.il/verse/citation.php?verse=Jer25:17'/> (פרק כה פסוק יז)</a>וָֽאֶקַּ֥ח אֶת־הַכֹּ֖וס מִיַּ֣ד יְהֹוָ֑ה וָֽאַשְׁקֶה֨ אֶת־כָּל־הַגֹּויִ֔ם אֲשֶׁר־שְׁלָחַ֥נִי יְהֹוָ֖ה אֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer25:18'/> (פרק כה פסוק יח)</a>אֶת־יְרֽוּשָׁלִַ֨ם֙ וְאֶת־עָרֵ֣י יְהוּדָ֔ה וְאֶת־מְלָכֶ֖יהָ אֶת־שָׂרֶ֑יהָ לָתֵ֨ת אֹתָ֜ם לְחָרְבָּ֧ה לְשַׁמָּ֛ה לִשְׁרֵקָ֥ה וְלִקְלָלָ֖ה כַּיֹּ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer25:19'/> (פרק כה פסוק יט)</a>אֶת־פַּרְעֹ֧ה מֶֽלֶךְ־מִצְרַ֛יִם וְאֶת־עֲבָדָ֥יו וְאֶת־שָׂרָ֖יו וְאֶת־כָּל־עַמֹּֽו׃

<a target = '_blank' href='https://hatanach.geulah.org.il/verse/citation.php?verse=Jer25:20'/> (פרק כה פסוק כ)</a>וְאֵת֨ כָּל־הָעֶ֔רֶב וְאֵ֕ת כָּל־מַלְכֵ֖י אֶ֣רֶץ הָע֑וּץ וְאֵ֗ת כָּל־מַלְכֵי֙ אֶ֣רֶץ פְּלִשְׁתִּ֔ים וְאֶת־אַשְׁקְלֹ֤ון וְאֶת־עַזָּה֙ וְאֶת־עֶקְרֹ֔ון וְאֵ֖ת שְׁאֵרִ֥ית אַשְׁדֹּֽוד׃

<a target = '_blank' href='https://hatanach.geulah.org.il/verse/citation.php?verse=Jer25:21'/> (פרק כה פסוק כא)</a>אֶת־אֱדֹ֥ום וְאֶת־מֹואָ֖ב וְאֶת־בְּנֵ֥י עַמֹּֽון׃

<a target = '_blank' href='https://hatanach.geulah.org.il/verse/citation.php?verse=Jer25:22'/> (פרק כה פסוק כב)</a>וְאֵת֨ כָּל־מַלְכֵ֣י צֹ֔ר וְאֵ֖ת כָּל־מַלְכֵ֣י צִידֹ֑ון וְאֵת֙ מַלְכֵ֣י הָאִ֔י אֲשֶׁ֖ר בְּעֵ֥בֶר הַיָּֽם׃

<a target = '_blank' href='https://hatanach.geulah.org.il/verse/citation.php?verse=Jer25:23'/> (פרק כה פסוק כג)</a>וְאֶת־דְּדָ֤ן וְאֶת־תֵּימָא֙ וְאֶת־בּ֔וּז וְאֵ֖ת כָּל־קְצוּצֵ֥י פֵאָֽה׃

<a target = '_blank' href='https://hatanach.geulah.org.il/verse/citation.php?verse=Jer25:24'/> (פרק כה פסוק כד)</a>וְאֵ֖ת כָּל־מַלְכֵ֣י עֲרָ֑ב וְאֵת֙ כָּל־מַלְכֵ֣י הָעֶ֔רֶב הַשֹּֽׁכְנִ֖ים בַּמִּדְבָּֽר׃

<a target = '_blank' href='https://hatanach.geulah.org.il/verse/citation.php?verse=Jer25:25'/> (פרק כה פסוק כה)</a>וְאֵ֣ת ׀ כָּל־מַלְכֵ֣י זִמְרִ֗י וְאֵת֨ כָּל־מַלְכֵ֣י עֵילָ֔ם וְאֵ֖ת כָּל־מַלְכֵ֥י מָדָֽי׃

<a target = '_blank' href='https://hatanach.geulah.org.il/verse/citation.php?verse=Jer25:26'/> (פרק כה פסוק כו)</a>וְאֵ֣ת ׀ כָּל־מַלְכֵ֣י הַצָּפֹ֗ון הַקְּרֹובִ֤ים וְהָֽרְחֹקִים֙ אִ֣ישׁ אֶל־אָחִ֔יו וְאֵת֙ כָּל־הַמַּמְלְכֹ֣ות הָאָ֔רֶץ אֲשֶׁ֖ר עַל־פְּנֵ֣י הָֽאֲדָמָ֑ה וּמֶ֥לֶךְ שֵׁשַׁ֖ךְ יִשְׁתֶּ֥ה אַֽחֲרֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer25:27'/> (פרק כה פסוק כז)</a>וְאָֽמַרְתָּ֣ אֲלֵיהֶ֡ם כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֔ל שְׁת֤וּ וְשִׁכְרוּ֨ וּקְי֔וּ וְנִפְל֖וּ וְלֹ֣א תָק֑וּמוּ מִפְּנֵ֣י הַחֶ֔רֶב אֲשֶׁ֛ר אָֽנֹכִ֥י שֹׁלֵ֖חַ בֵּֽינֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer25:28'/> (פרק כה פסוק כח)</a>וְהָיָ֗ה כִּ֧י יְמָֽאֲנ֛וּ לָקַֽחַת־הַכֹּ֥וס מִיָּֽדְךָ֖ לִשְׁתֹּ֑ות וְאָֽמַרְתָּ֣ אֲלֵיהֶ֗ם כֹּ֥ה אָמַ֛ר יְהֹוָ֥ה צְבָאֹ֖ות שָׁתֹ֥ו תִשְׁתּֽוּ׃

<a target = '_blank' href='https://hatanach.geulah.org.il/verse/citation.php?verse=Jer25:29'/> (פרק כה פסוק כט)</a>כִּי֩ הִנֵּ֨ה בָעִ֜יר אֲשֶׁר־נִקְרָ֧א שְׁמִ֣י עָלֶ֗יהָ אָֽנֹכִי֨ מֵחֵ֣ל לְהָרַ֔ע וְאַתֶּ֖ם הִנָּקֵ֣ה תִנָּק֑וּ לֹ֣א תִנָּק֔וּ כִּ֣י חֶ֗רֶב אֲנִ֤י קֹרֵא֨ עַל־כָּל־יֽשְׁבֵ֣י הָאָ֔רֶץ נְאֻ֖ם יְהֹוָ֥ה צְבָאֹֽות׃

<a target = '_blank' href='https://hatanach.geulah.org.il/verse/citation.php?verse=Jer25:30'/> (פרק כה פסוק ל)</a>וְאַתָּה֨ תִּנָּבֵ֣א אֲלֵיהֶ֔ם אֵ֥ת כָּל־הַדְּבָרִ֖ים הָאֵ֑לֶּה וְאָֽמַרְתָּ֣ אֲלֵיהֶ֗ם יְהֹוָ֞ה מִמָּרֹ֤ום יִשְׁאָ֯ג֨ וּמִמְּעֹ֤ון קָדְשֹׁו֙ יִתֵּ֣ן קֹולֹ֔ו שָׁאֹ֤ג יִשְׁאַג֨ עַל־נָוֵ֔הוּ הֵידָד֙ כְּדֹֽרְכִ֣ים יַֽעֲנֶ֔ה אֶ֥ל כָּל־יֽשְׁבֵ֖י הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer25:31'/> (פרק כה פסוק לא)</a>בָּ֤א שָׁאֹון֨ עַד־קְצֵ֣ה הָאָ֔רֶץ כִּ֣י רִ֤יב לַֽיהֹוָה֨ בַּגֹּויִ֔ם נִשְׁפָּ֥ט ה֖וּא לְכָל־בָּשָׂ֑ר הָֽרְשָׁעִ֛ים נְתָנָ֥ם לַחֶ֖רֶב נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer25:32'/> (פרק כה פסוק לב)</a>כֹּ֤ה אָמַר֨ יְהֹוָ֣ה צְבָאֹ֔ות הִנֵּ֥ה רָעָ֛ה יֹצֵ֖את מִגֹּ֣וי אֶל־גֹּ֑וי וְסַ֣עַר גָּדֹ֔ול יֵעֹ֖ור מִיַּרְכְּתֵי־אָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer25:33'/> (פרק כה פסוק לג)</a>וְהָי֞וּ חַֽלְלֵ֤י יְהֹוָה֙ בַּיֹּ֣ום הַה֔וּא מִקְצֵ֥ה הָאָ֖רֶץ וְעַד־קְצֵ֣ה הָאָ֑רֶץ לֹ֣א יִסָּֽפְד֗וּ וְלֹ֤א יֵאָֽסְפוּ֨ וְלֹ֣א יִקָּבֵ֔רוּ לְדֹ֛מֶן עַל־פְּנֵ֥י הָֽאֲדָמָ֖ה יִֽהְיֽוּ׃

<a target = '_blank' href='https://hatanach.geulah.org.il/verse/citation.php?verse=Jer25:34'/> (פרק כה פסוק לד)</a>הֵילִ֨ילוּ הָרֹעִ֜ים וְזַעֲק֗וּ וְהִֽתְפַּלְּשׁוּ֨ אַדִּירֵ֣י הַצֹּ֔אן כִּי־מָֽלְא֥וּ יְמֵיכֶ֖ם לִטְבֹּ֑וחַ וּתְפֹ֯וצֹ֣ותִיכֶ֔ם וּנְפַלְתֶּ֖ם כִּכְלִ֥י חֶמְדָּֽה׃

<a target = '_blank' href='https://hatanach.geulah.org.il/verse/citation.php?verse=Jer25:35'/> (פרק כה פסוק לה)</a>וְאָבַ֥ד מָנֹ֖וס מִן־הָֽרֹעִ֑ים וּפְלֵיטָ֖ה מֵֽאַדִּירֵ֥י הַצֹּֽאן׃

<a target = '_blank' href='https://hatanach.geulah.org.il/verse/citation.php?verse=Jer25:36'/> (פרק כה פסוק לו)</a>קֹ֚ול צַֽעֲקַ֣ת הָֽרֹעִ֔ים וִֽילְלַ֖ת אַדִּירֵ֣י הַצֹּ֑אן כִּֽי־שֹׁדֵ֥ד יְהֹוָ֖ה אֶת־מַרְעִיתָֽם׃

<a target = '_blank' href='https://hatanach.geulah.org.il/verse/citation.php?verse=Jer25:37'/> (פרק כה פסוק לז)</a>וְנָדַ֖מּוּ נְאֹ֣ות הַשָּׁלֹ֑ום מִפְּנֵ֖י חֲרֹ֥ון אַף־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer25:38'/> (פרק כה פסוק לח)</a>עָזַ֥ב כַּכְּפִ֖יר סֻכֹּ֑ו כִּֽי־הָֽיְתָ֤ה אַרְצָם֨ לְשַׁמָּ֔ה מִפְּנֵי֨ חֲרֹ֣ון הַיֹּונָ֔ה וּמִפְּנֵ֖י חֲרֹ֥ון אַפֹּֽו׃ פ

<a target = '_blank' href='https://hatanach.geulah.org.il/verse/citation.php?verse=Jer26:1'/> (פרק כו פסוק א)</a>בְּרֵאשִׁ֗ית מַמְלְכ֛וּת יְהֹֽויָקִ֥ים בֶּן־יֹֽאשִׁיָּ֖הוּ מֶ֣לֶךְ יְהוּדָ֑ה הָיָה֙ הַדָּבָ֣ר הַזֶּ֔ה מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer26:2'/> (פרק כו פסוק ב)</a>כֹּ֣ה ׀ אָמַ֣ר יְהֹוָ֗ה עֲמֹד֘ בַּֽחֲצַ֣ר בֵּֽית־יְהֹוָה֒ וְדִבַּרְתָּ֞ עַל־כָּל־עָרֵ֣י יְהוּדָ֗ה הַבָּאִים֙ לְהִשְׁתַּֽחֲוֹ֣ת בֵּֽית־יְהֹוָ֔ה אֵ֚ת כָּל־הַדְּבָרִ֔ים אֲשֶׁ֥ר צִוִּיתִ֖יךָ לְדַבֵּ֣ר אֲלֵיהֶ֑ם אַל־תִּגְרַ֖ע דָּבָֽר׃

<a target = '_blank' href='https://hatanach.geulah.org.il/verse/citation.php?verse=Jer26:3'/> (פרק כו פסוק ג)</a>אוּלַ֣י יִשְׁמְע֔וּ וְיָשֻׁ֕בוּ אִ֖ישׁ מִדַּרְכֹּ֣ו הָֽרָעָ֑ה וְנִֽחַמְתִּ֣י אֶל־הָֽרָעָ֗ה אֲשֶׁ֨ר אָנֹכִ֤י חשֵׁב֨ לַֽעֲשֹׂ֣ות לָהֶ֔ם מִפְּנֵ֖י רֹ֥עַ מַֽעַלְלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer26:4'/> (פרק כו פסוק ד)</a>וְאָֽמַרְתָּ֣ אֲלֵיהֶ֔ם כֹּ֖ה אָמַ֣ר יְהֹוָ֑ה אִם־לֹ֤א תִשְׁמְעוּ֨ אֵלַ֔י לָלֶ֨כֶת֙ בְּתֹ֣ורָתִ֔י אֲשֶׁ֥ר נָתַ֖תִּי לִפְנֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer26:5'/> (פרק כו פסוק ה)</a>לִשְׁמֹ֗עַ עַל־דִּבְרֵי֨ עֲבָדַ֣י הַנְּבִאִ֔ים אֲשֶׁ֥ר אָֽנֹכִ֖י שֹׁלֵ֣חַ אֲלֵיכֶ֑ם וְהַשְׁכֵּ֥ם וְשָׁלֹ֖חַ וְלֹ֥א שְׁמַעְתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer26:6'/> (פרק כו פסוק ו)</a>וְנָתַתִּ֛י אֶת־הַבַּ֥יִת הַזֶּ֖ה כְּשִׁלֹ֑ה וְאֶת־הָעִ֤יר הַזֹּאת֨ה֯ אֶתֵּ֣ן לִקְלָלָ֔ה לְכֹ֖ל גֹּויֵ֥֯ הָאָֽרֶץ׃ ס

<a target = '_blank' href='https://hatanach.geulah.org.il/verse/citation.php?verse=Jer26:7'/> (פרק כו פסוק ז)</a>וַיִּשְׁמְע֛וּ הַכֹּֽהֲנִ֥ים וְהַנְּבִאִ֖ים וְכָל־הָעָ֑ם אֶֽ֨ת־יִרְמְיָ֔הוּ מְדַבֵּ֛ר אֶת־הַדְּבָרִ֥ים הָאֵ֖לֶּה בְּבֵ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer26:8'/> (פרק כו פסוק ח)</a>וַיְהִ֣י ׀ כְּכַלֹּ֣ות יִרְמְיָ֗הוּ לְדַבֵּר֨ אֵ֣ת כָּל־אֲשֶׁר־צִוָּ֣ה יְהֹוָ֔ה לְדַבֵּ֖ר אֶל־כָּל־הָעָ֑ם וַיִּתְפְּשׂ֨וּ אֹתֹ֜ו הַכֹּֽהֲנִ֧ים וְהַנְּבִיאִ֛ים וְכָל־הָעָ֥ם לֵאמֹ֖ר מֹ֥ות תָּמֽוּת׃

<a target = '_blank' href='https://hatanach.geulah.org.il/verse/citation.php?verse=Jer26:9'/> (פרק כו פסוק ט)</a>מַדּוּעַ֩ נִבֵּ֨י֯תָ בְשֵֽׁם־יְהֹוָ֜ה לֵאמֹ֗ר כְּשִׁלֹו֙ יִֽהְיֶה֙ הַבַּ֣יִת הַזֶּ֔ה וְהָעִ֥יר הַזֹּ֛את תֶּֽחֱרַ֖ב מֵאֵ֣ין יֹושֵׁ֑ב וַיִּקָּהֵ֧ל כָּל־הָעָ֛ם אֶל־יִרְמְיָ֖הוּ בְּבֵ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer26:10'/> (פרק כו פסוק י)</a>וַיִּשְׁמְע֣וּ ׀ שָׂרֵ֣י יְהוּדָ֗ה אֵ֚ת הַדְּבָרִ֣ים הָאֵ֔לֶּה וַיַּֽעֲל֥וּ מִבֵּֽית־הַמֶּ֖לֶךְ בֵּ֣ית יְהֹוָ֑ה וַיֵּֽשְׁב֛וּ בְּפֶ֥תַח שַֽׁעַר־יְהֹוָ֖ה הֶֽחָדָֽשׁ׃

<a target = '_blank' href='https://hatanach.geulah.org.il/verse/citation.php?verse=Jer26:11'/> (פרק כו פסוק יא)</a>וַיֹּ֨אמְר֜וּ הַכֹּֽהֲנִ֤ים וְהַנְּבִאִים֙ אֶל־הַשָּׂרִ֔ים וְאֶל־כָּל־הָעָ֖ם לֵאמֹ֑ר מִשְׁפַּט־מָ֙וֶת֙ לָאִ֣ישׁ הַזֶּ֔ה כִּ֤י נִבָּא֨ אֶל־הָעִ֣יר הַזֹּ֔את כַּֽאֲשֶׁ֥ר שְׁמַעְתֶּ֖ם בְּאָזְנֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer26:12'/> (פרק כו פסוק יב)</a>וַיֹּ֤אמֶר יִרְמְיָ֙הוּ֙ אֶל־כָּל־הַשָּׂרִ֔ים וְאֶל־כָּל־הָעָ֖ם לֵאמֹ֑ר יְהֹוָ֣ה שְׁלָחַ֗נִי לְהִנָּבֵ֞א אֶל־הַבַּ֤יִת הַזֶּה֙ וְאֶל־הָעִ֣יר הַזֹּ֔את אֵ֥ת כָּל־הַדְּבָרִ֖ים אֲשֶׁ֥ר שְׁמַעְתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer26:13'/> (פרק כו פסוק יג)</a>וְעַתָּ֗ה הֵיטִ֤יבוּ דַֽרְכֵיכֶם֨ וּמַ֣עַלְלֵיכֶ֔ם וְשִׁמְע֕וּ בְּקֹ֖ול יְהֹוָ֣ה אֱלֹֽהֵיכֶ֑ם וְיִנָּחֵ֤ם יְהֹוָה֨ אֶל־הָ֣רָעָ֔ה אֲשֶׁ֥ר דִּבֶּ֖ר עֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer26:14'/> (פרק כו פסוק יד)</a>וַֽאֲנִ֖י הִֽנְנִ֣י בְיֶדְכֶ֑ם עֲשׂוּ־לִ֛י כַּטֹּ֥וב וְכַיָּשָׁ֖ר בְּעֵֽינֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer26:15'/> (פרק כו פסוק טו)</a>אַ֣ךְ ׀ יָדֹ֣עַ תֵּֽדְע֗וּ כִּ֣י אִם־מְמִתִ֣ים אַתֶּם֘ אֹתִי֒ כִּי־דָ֣ם נָקִ֗י אַתֶּם֨ נֹתְנִ֣ים עֲלֵיכֶ֔ם וְאֶל־הָעִ֥יר הַזֹּ֖את וְאֶל־יֽשְׁבֶ֑יהָ כִּ֣י בֶֽאֱמֶ֗ת שְׁלָחַ֤נִי יְהֹוָה֙ עֲלֵיכֶ֔ם לְדַבֵּר֙ בְּאָזְנֵיכֶ֔ם אֵ֥ת כָּל־הַדְּבָרִ֖ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer26:16'/> (פרק כו פסוק טז)</a>וַיֹּֽאמְר֤וּ הַשָּׂרִים֨ וְכָל־הָעָ֔ם אֶל־הַכֹּֽהֲנִ֖ים וְאֶל־הַנְּבִיאִ֑ים אֵֽין־לָאִ֤ישׁ הַזֶּה֙ מִשְׁפַּט־מָ֔וֶת כִּ֗י בְּשֵׁ֛ם יְהֹוָ֥ה אֱלֹהֵ֖ינוּ דִּבֶּ֥ר אֵלֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer26:17'/> (פרק כו פסוק יז)</a>וַיָּקֻ֣מוּ אֲנָשִׁ֔ים מִזִּקְנֵ֖י הָאָ֑רֶץ וַיֹּ֣אמְר֔וּ אֶל־כָּל־קְהַ֥ל הָעָ֖ם לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer26:18'/> (פרק כו פסוק יח)</a>מִיכָי֯ה֙ הַמֹּ֣ורַשְׁתִּ֔י הָיָ֣ה נִבָּ֔א בִּימֵ֖י חִזְקִיָּ֣הוּ מֶֽלֶךְ־יְהוּדָ֑ה וַיֹּ֣אמֶר אֶל־כָּל־עַם֩ יְהוּדָ֨ה לֵאמֹ֜ר כֹּֽה־אָמַ֣ר ׀ יְהֹוָ֣ה צְבָאֹ֗ות צִיֹּ֞ון שָׂדֶ֤ה תֵֽחָרֵשׁ֨ וִירֽוּשָׁלַ֨יִם֙ עִיִּי֣ם תִּֽהְיֶ֔ה וְהַ֥ר הַבַּ֖יִת לְבָמֹ֥ות יָֽעַר׃

<a target = '_blank' href='https://hatanach.geulah.org.il/verse/citation.php?verse=Jer26:19'/> (פרק כו פסוק יט)</a>הֶֽהָמֵ֣ת הֱ֠מִתֻהוּ חִזְקִיָּ֨הוּ מֶֽלֶךְ־יְהוּדָ֜ה וְכָל־יְהוּדָ֗ה הֲלֹא֮ יָרֵ֣א אֶת־יְהֹוָה֒ וַיְחַל֨ אֶת־פְּנֵ֣י יְהֹוָ֔ה וַיִּנָּ֣חֶם יְהֹוָ֔ה אֶל־הָֽרָעָ֖ה אֲשֶׁר־דִּבֶּ֣ר עֲלֵיהֶ֑ם וַֽאֲנַ֗חְנוּ עֹשִׂ֛ים רָעָ֥ה גְדֹולָ֖ה עַל־נַפְשֹׁותֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer26:20'/> (פרק כו פסוק כ)</a>וְגַם־אִ֗ישׁ הָיָ֤ה מִתְנַבֵּא֙ בְּשֵׁ֣ם יְהֹוָ֔ה אֽוּרִיָּ֨הוּ֨ בֶּן־שְׁמַעְיָ֔הוּ מִקִּרְיַ֖ת הַיְּעָרִ֑ים וַיִּנָּבֵ֞א עַל־הָעִ֤יר הַזֹּאת֙ וְעַל־הָאָ֣רֶץ הַזֹּ֔את כְּכֹ֖ל דִּבְרֵ֥י יִרְמְיָֽהוּ׃

<a target = '_blank' href='https://hatanach.geulah.org.il/verse/citation.php?verse=Jer26:21'/> (פרק כו פסוק כא)</a>וַיִּשְׁמַ֣ע הַמֶּ֣לֶךְ יְ֠הֹֽויָקִם וְכָל־גִּבֹּורָ֤יו וְכָל־הַשָּׂרִים֙ אֶת־דְּבָרָ֔יו וַיְבַקֵּ֥שׁ הַמֶּ֖לֶךְ הֲמִיתֹ֑ו וַיִּשְׁמַ֤ע אֽוּרִיָּ֨הוּ֨ וַיִּרָ֔א וַיִּבְרַ֖ח וַיָּבֹ֥א מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer26:22'/> (פרק כו פסוק כב)</a>וַיִּשְׁלַ֞ח הַמֶּ֧לֶךְ יְהֹֽויָקִ֛ים אֲנָשִׁ֖ים מִצְרָ֑יִם אֵת־אֶלְנָתָ֧ן בֶּן־עַכְבֹּ֛ור וַֽאֲנָשִׁ֥ים אִתֹּ֖ו אֶל־מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer26:23'/> (פרק כו פסוק כג)</a>וַיֹּצִ֨יאוּ אֶת־אֽוּרִיָּ֜הוּ מִמִּצְרַ֗יִם וַיְבִאֻ֨הוּ֙ אֶל־הַמֶּ֣לֶךְ יְהֹֽויָקִ֔ים וַיַּכֵּ֖הוּ בֶּחָ֑רֶב וַיַּשְׁלֵךְ֙ אֶת־נִבְלָתֹ֔ו אֶל־קִבְרֵ֖י בְּנֵ֥י הָעָֽם׃

<a target = '_blank' href='https://hatanach.geulah.org.il/verse/citation.php?verse=Jer26:24'/> (פרק כו פסוק כד)</a>אַ֗ךְ יַ֚ד אֲחִיקָ֣ם בֶּן־שָׁפָ֔ן הָֽיְתָ֖ה אֶת־יִרְמְיָ֑הוּ לְבִלְתִּ֛י תֵּֽת־אֹתֹ֥ו בְיַד־הָעָ֖ם לַֽהֲמִיתֹֽו׃ פ

<a target = '_blank' href='https://hatanach.geulah.org.il/verse/citation.php?verse=Jer27:1'/> (פרק כז פסוק א)</a>בְּרֵאשִׁ֗ית מַמְלֶ֛כֶת יְהֹויָקִ֥ם בֶּן־יֹֽאו֯שִׁיָּ֖הוּ מֶ֣לֶךְ יְהוּדָ֑ה הָיָ֞ה הַדָּבָ֤ר הַזֶּה֙ אֶֽל־יִרְמְיָ֔ה מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer27:2'/> (פרק כז פסוק ב)</a>כֹּֽה־אָמַ֤ר יְהֹוָה֨ אֵלַ֔י עֲשֵׂ֣ה לְךָ֔ מֹֽוסֵרֹ֖ות וּמֹטֹ֑ות וּנְתַתָּ֖ם עַל־צַוָּארֶֽךָ׃

<a target = '_blank' href='https://hatanach.geulah.org.il/verse/citation.php?verse=Jer27:3'/> (פרק כז פסוק ג)</a>וְשִׁלַּחְתָּם֩ אֶל־מֶ֨לֶךְ אֱדֹ֜ום וְאֶל־מֶ֣לֶךְ מֹואָ֗ב וְאֶל־מֶ֨לֶךְ֨ בְּנֵ֣י עַמֹּ֔ון וְאֶל־מֶ֥לֶךְ צֹ֖ר וְאֶל־מֶ֣לֶךְ צִידֹ֑ון בְּיַ֤ד מַלְאָכִים֨ הַבָּאִ֣ים יְרֽוּשָׁלִַ֔ם אֶל־צִדְקִיָּ֖הוּ מֶ֥לֶךְ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer27:4'/> (פרק כז פסוק ד)</a>וְצִוִּיתָ֣ אֹתָ֔ם אֶל־אֲדֹֽנֵיהֶ֖ם לֵאמֹ֑ר כֹּֽה־אָמַ֞ר יְהֹוָ֤ה צְבָאֹות֨ אֱלֹהֵ֣י יִשְׂרָאֵ֔ל כֹּ֥ה תֹֽאמְר֖וּ אֶל־אֲדֹֽנֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer27:5'/> (פרק כז פסוק ה)</a>אָֽנֹכִ֞י עָשִׂ֣יתִי אֶת־הָאָ֗רֶץ אֶת־הָֽאָדָ֤ם וְאֶת־הַבְּהֵמָה֙ אֲשֶׁר֙ עַל־פְּנֵ֣י הָאָ֔רֶץ בְּכֹחִי֨ הַגָּדֹ֔ול וּבִזְרֹועִ֖י הַנְּטוּיָ֑ה וּנְתַתִּ֕יהָ לַֽאֲשֶׁ֖ר יָשַׁ֥ר בְּעֵינָֽי׃

<a target = '_blank' href='https://hatanach.geulah.org.il/verse/citation.php?verse=Jer27:6'/> (פרק כז פסוק ו)</a>וְעַתָּ֗ה אָֽנֹכִי֨ נָתַ֨תִּי֨ אֶת־כָּל־הָֽאֲרָצֹ֣ות הָאֵ֔לֶּה בְּיַ֛ד נְבֽוּכַדְנֶאצַּ֥ר מֶֽלֶךְ־בָּבֶ֖ל עַבְדִּ֑י וְגַם֨ אֶת־חַיַּ֣ת הַשָּׂדֶ֔ה נָתַ֥תִּי לֹ֖ו לְעָבְדֹֽו׃

<a target = '_blank' href='https://hatanach.geulah.org.il/verse/citation.php?verse=Jer27:7'/> (פרק כז פסוק ז)</a>וְעָֽבְד֤וּ אֹתֹו֙ כָּל־הַגֹּויִ֔ם וְאֶת־בְּנֹ֖ו וְאֶת־בֶּן־בְּנֹ֑ו עַ֣ד בֹּא־עֵ֤ת אַרְצֹו֙ גַּם־ה֔וּא וְעָ֤בְדוּ בֹו֙ גֹּויִ֣ם רַבִּ֔ים וּמְלָכִ֖ים גְּדֹולִֽים׃

<a target = '_blank' href='https://hatanach.geulah.org.il/verse/citation.php?verse=Jer27:8'/> (פרק כז פסוק ח)</a>וְהָיָ֨ה הַגֹּ֜וי וְהַמַּמְלָכָ֗ה אֲשֶׁ֨ר לֹא־יַֽעַבְד֤וּ אֹתֹו֙ אֶת־נְבֽוּכַדְנֶאצַּ֣ר מֶֽלֶךְ־בָּבֶ֔ל וְאֵ֨ת אֲשֶׁ֤ר לֹֽא־יִתֵּן֨ אֶת־צַוָּארֹ֔ו בְּעֹ֖ל מֶ֣לֶךְ בָּבֶ֑ל בַּחֶרֶב֩ וּבָֽרָעָ֨ב וּבַדֶּ֜בֶר אֶפְקֹ֨ד עַל־הַגֹּ֤וי הַהוּא֨ נְאֻם־יְהֹוָ֔ה עַד־תֻּמִּ֥י אֹתָ֖ם בְּיָדֹֽו׃

<a target = '_blank' href='https://hatanach.geulah.org.il/verse/citation.php?verse=Jer27:9'/> (פרק כז פסוק ט)</a>וְ֠אַתֶּם אַל־תִּשְׁמְע֨וּ אֶל־נְבִֽיאֵיכֶ֜ם וְאֶל־קֹֽסְמֵיכֶ֗ם וְאֶל־חֲלֹמֹ֣תֵיכֶ֔ם וְאֶל־עֹֽנְנֵיכֶ֖ם וְאֶל־כַּשָּֽׁפֵיכֶ֑ם אֲשֶׁר־הֵ֞ם אֹֽמְרִ֤ים אֲלֵיכֶם֙ לֵאמֹ֔ר לֹ֥א תַֽעַבְד֖וּ אֶת־מֶ֥לֶךְ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer27:10'/> (פרק כז פסוק י)</a>כִּ֣י שֶׁ֔קֶר הֵ֖ם נִבְּאִ֣ים לָכֶ֑ם לְמַ֨עַן הַרְחִ֤יק אֶתְכֶם֙ מֵעַ֣ל אַדְמַתְכֶ֔ם וְהִדַּחְתִּ֥י אֶתְכֶ֖ם וַֽאֲבַדְתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer27:11'/> (פרק כז פסוק יא)</a>וְהַגֹּ֗וי אֲשֶׁ֨ר יָבִ֧יא אֶת־צַוָּארֹ֛ו בְּעֹ֥ל מֶֽלֶךְ־בָּבֶ֖ל וַֽעֲבָדֹ֑ו וְהִנַּחְתִּ֤יו עַל־אַדְמָתֹו֙ נְאֻם־יְהֹוָ֔ה וַֽעֲבָדָ֖הּ וְיָ֥שַׁב בָּֽהּ׃

<a target = '_blank' href='https://hatanach.geulah.org.il/verse/citation.php?verse=Jer27:12'/> (פרק כז פסוק יב)</a>וְאֶל־צִדְקִיָּ֤ה מֶֽלֶךְ־יְהוּדָה֨ דִּבַּ֔רְתִּי כְּכָל־הַדְּבָרִ֥ים הָאֵ֖לֶּה לֵאמֹ֑ר הָבִ֨יאוּ אֶת־צַוְּארֵיכֶ֜ם בְּעֹ֣ל ׀ מֶ֣לֶךְ בָּבֶ֗ל וְעִבְד֥וּ אֹתֹ֛ו וְעַמֹּ֖ו וִֽחְיֽוּ׃

<a target = '_blank' href='https://hatanach.geulah.org.il/verse/citation.php?verse=Jer27:13'/> (פרק כז פסוק יג)</a>לָ֤מָּה תָמ֨וּתוּ֨ אַתָּ֣ה וְעַמֶּ֔ךָ בַּחֶ֖רֶב בָּֽרָעָ֣ב וּבַדָּ֑בֶר כַּֽאֲשֶׁר֨ דִּבֶּ֣ר יְהֹוָ֔ה אֶל־הַגֹּ֕וי אֲשֶׁ֥ר לֹא־יַֽעֲבֹ֖ד אֶת־מֶ֥לֶךְ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer27:14'/> (פרק כז פסוק יד)</a>וְאַל־תִּשְׁמְע֞וּ אֶל־דִּבְרֵ֣י הַנְּבִאִ֗ים הָאֹֽמְרִ֤ים אֲלֵיכֶם֨ לֵאמֹ֔ר לֹ֥א תַֽעַבְד֖וּ אֶת־מֶ֣לֶךְ בָּבֶ֑ל כִּ֣י שֶׁ֔קֶר הֵ֖ם נִבְּאִ֥ים לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer27:15'/> (פרק כז פסוק טו)</a>כִּ֣י לֹ֤א שְׁלַחְתִּים֨ נְאֻם־יְהֹוָ֔ה וְהֵ֛ם נִבְּאִ֥ים בִּשְׁמִ֖י לַשָּׁ֑קֶר לְמַ֨עַן הַדִּיחִ֤י אֶתְכֶם֨ וַֽאֲבַדְתֶּ֔ם אַתֶּ֕ם וְהַנְּבִיאִ֖ים הַנִּבְּאִ֥ים לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer27:16'/> (פרק כז פסוק טז)</a>וְאֶל־הַכֹּֽהֲנִים֩ וְאֶל־כָּל־הָעָ֨ם הַזֶּ֜ה דִּבַּ֣רְתִּי לֵאמֹ֗ר כֹּה֘ אָמַ֣ר יְהֹוָה֒ אַל־תִּשְׁמְע֞וּ אֶל־דִּבְרֵ֣י נְבִֽיאֵיכֶ֗ם הַנִּבְּאִ֤ים לָכֶם֙ לֵאמֹ֔ר הִנֵּ֨ה כְלֵ֧י בֵֽית־יְהֹוָ֛ה מֽוּשָׁבִ֥ים מִבָּבֶ֖לָה עַתָּ֣ה מְהֵרָ֑ה כִּ֣י שֶׁ֔קֶר הֵ֖מָּה נִבְּאִ֥ים לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer27:17'/> (פרק כז פסוק יז)</a>אַל־תִּשְׁמְע֣וּ אֲלֵיהֶ֔ם עִבְד֛וּ אֶת־מֶ֥לֶךְ בָּבֶ֖ל וִֽחְי֑וּ לָ֧מָּה תִֽהְיֶ֛ה הָעִ֥יר הַזֹּ֖את חָרְבָּֽה׃

<a target = '_blank' href='https://hatanach.geulah.org.il/verse/citation.php?verse=Jer27:18'/> (פרק כז פסוק יח)</a>וְאִם־נְבִאִ֣ים הֵ֔ם וְאִם־יֵ֥שׁ דְּבַר־יְהֹוָ֖ה אִתָּ֑ם יִפְגְּעוּ־נָא֙ בַּֽיהֹוָ֣ה צְבָאֹ֔ות לְבִלְתִּי־בֹ֜אוּ הַכֵּלִ֣ים ׀ הַנֹּֽותָרִ֣ים בְּבֵֽית־יְהֹוָ֗ה וּבֵ֨ית מֶ֧לֶךְ יְהוּדָ֛ה וּבִירֽוּשָׁלִַ֖ם בָּבֶֽלָה׃ ס

<a target = '_blank' href='https://hatanach.geulah.org.il/verse/citation.php?verse=Jer27:19'/> (פרק כז פסוק יט)</a>כִּ֣י כֹ֤ה אָמַר֨ יְהֹוָ֣ה צְבָאֹ֔ות אֶל־הָ֣עַמֻּדִ֔ים וְעַל־הַיָּ֖ם וְעַל־הַמְּכֹונֹ֑ות וְעַל֨ יֶ֣תֶר הַכֵּלִ֔ים הַנֹּֽותָרִ֖ים בָּעִ֥יר הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer27:20'/> (פרק כז פסוק כ)</a>אֲשֶׁ֣ר לֹֽא־לְקָחָ֗ם נְבֽוּכַדְנֶאצַּר֙ מֶ֣לֶךְ בָּבֶ֔ל בַּ֠גְלֹותֹו אֶת־יְכָו֯נְיָה֨ בֶן־יְהֹֽויָקִ֧ים מֶֽלֶךְ־יְהוּדָ֛ה מִירֽוּשָׁלִַ֖ם בָּבֶ֑לָה וְאֵ֛ת כָּל־חֹרֵ֥י יְהוּדָ֖ה וִירֽוּשָׁלִָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer27:21'/> (פרק כז פסוק כא)</a>כִּ֣י כֹ֥ה אָמַ֛ר יְהֹוָ֥ה צְבָאֹ֖ות אֱלֹהֵ֣י יִשְׂרָאֵ֑ל עַל־הַכֵּלִ֔ים הַנֹּֽותָרִים֙ בֵּ֣ית יְהֹוָ֔ה וּבֵ֥ית מֶֽלֶךְ־יְהוּדָ֖ה וִירֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer27:22'/> (פרק כז פסוק כב)</a>בָּבֶ֥לָה יוּבָ֖אוּ וְשָׁ֣מָּה יִֽהְי֑וּ עַ֠ד יֹ֣ום פָּקְדִ֤י אֹתָם֨ נְאֻם־יְהֹוָ֔ה וְהַֽעֲלִיתִים֙ וַֽהֲשִׁ֣בֹתִ֔ים אֶל־הַמָּקֹ֖ום הַזֶּֽה׃ פ

<a target = '_blank' href='https://hatanach.geulah.org.il/verse/citation.php?verse=Jer28:1'/> (פרק כח פסוק א)</a>וַיְהִ֣י ׀ בַּשָּׁנָ֣ה הַהִ֗יא בְּרֵאשִׁית֙ מַמְלֶ֨כֶת֨ צִדְקִיָּ֣ה מֶֽלֶךְ־יְהוּדָ֔ה בַּשָּׁנָת֯֙ הָֽרְבִעִ֔ית בַּחֹ֖דֶשׁ הַֽחֲמִישִׁ֑י אָמַ֣ר אֵלַ֡י חֲנַנְיָה֩ בֶן־עַזּ֨וּר הַנָּבִ֜יא אֲשֶׁ֤ר מִגִּבְעֹון֙ בְּבֵ֣ית יְהֹוָ֔ה לְעֵינֵ֧י הַכֹּֽהֲנִ֛ים וְכָל־הָעָ֖ם לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer28:2'/> (פרק כח פסוק ב)</a>כֹּֽה־אָמַ֞ר יְהֹוָ֧ה צְבָאֹ֛ות אֱלֹהֵ֥י יִשְׂרָאֵ֖ל לֵאמֹ֑ר שָׁבַ֕רְתִּי אֶת־עֹ֖ל מֶ֥לֶךְ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer28:3'/> (פרק כח פסוק ג)</a>בְּעֹ֣וד ׀ שְׁנָתַ֣יִם יָמִ֗ים אֲנִ֤י מֵשִׁיב֨ אֶל־הַמָּקֹ֣ום הַזֶּ֔ה אֶת־כָּל־כְּלֵ֖י בֵּ֣ית יְהֹוָ֑ה אֲשֶׁ֨ר לָקַ֜ח נְבֽוּכַדְנֶאצַּ֤ר מֶֽלֶךְ־בָּבֶל֨ מִן־הַמָּקֹ֣ום הַזֶּ֔ה וַיְבִיאֵ֖ם בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer28:4'/> (פרק כח פסוק ד)</a>וְאֶת־יְכָנְיָ֣ה בֶן־יְהֹֽויָקִ֣ים מֶֽלֶךְ־יְ֠הוּדָה וְאֶת־כָּל־גָּל֨וּת יְהוּדָ֜ה הַבָּאִ֣ים בָּבֶ֗לָה אֲנִ֥י מֵשִׁ֛יב אֶל־הַמָּקֹ֥ום הַזֶּ֖ה נְאֻם־יְהֹוָ֑ה כִּ֣י אֶשְׁבֹּ֔ר אֶת־עֹ֖ל מֶ֥לֶךְ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer28:5'/> (פרק כח פסוק ה)</a>וַיֹּ֨אמֶר֨ יִרְמְיָ֣ה הַנָּבִ֔יא אֶל־חֲנַנְיָ֖ה הַנָּבִ֑יא לְעֵינֵ֤י הַכֹּֽהֲנִים֨ וּלְעֵינֵ֣י כָל־הָעָ֔ם הָעֹֽמְדִ֖ים בְּבֵ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer28:6'/> (פרק כח פסוק ו)</a>וַיֹּ֨אמֶר֙ יִרְמְיָ֣ה הַנָּבִ֔יא אָמֵ֕ן כֵּ֖ן יַֽעֲשֶׂ֣ה יְהֹוָ֑ה יָקֵ֤ם יְהֹוָה֙ אֶת־דְּבָרֶ֔יךָ אֲשֶׁ֣ר נִבֵּ֗אתָ לְהָשִׁ֞יב כְּלֵ֤י בֵֽית־יְהֹוָה֙ וְכָל־הַגֹּולָ֔ה מִבָּבֶ֖ל אֶל־הַמָּקֹ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer28:7'/> (פרק כח פסוק ז)</a>אַ֤ךְ־שְׁמַע־נָא֨ הַדָּבָ֣ר הַזֶּ֔ה אֲשֶׁ֥ר אָֽנֹכִ֖י דֹּבֵ֣ר בְּאָזְנֶ֑יךָ וּבְאָזְנֵ֖י כָּל־הָעָֽם׃

<a target = '_blank' href='https://hatanach.geulah.org.il/verse/citation.php?verse=Jer28:8'/> (פרק כח פסוק ח)</a>הַנְּבִיאִ֗ים אֲשֶׁ֨ר הָי֧וּ לְפָנַ֛י וּלְפָנֶ֖יךָ מִן־הָֽעֹולָ֑ם וַיִּנָּ֨בְא֜וּ אֶ֯ל־אֲרָצֹ֤ות רַבֹּות֙ וְעַל־מַמְלָכֹ֣ות גְּדֹלֹ֔ות לְמִלְחָמָ֖ה וּלְרָעָ֥ה וּלְדָֽבֶר׃

<a target = '_blank' href='https://hatanach.geulah.org.il/verse/citation.php?verse=Jer28:9'/> (פרק כח פסוק ט)</a>הַנָּבִ֕יא אֲשֶׁ֥ר יִנָּבֵ֖א לְשָׁלֹ֑ום בְּבֹא֙ דְּבַ֣ר הַנָּבִ֔יא יִוָּדַע֙ הַנָּבִ֔יא אֲשֶׁר־שְׁלָחֹ֥ו יְהֹוָ֖ה בֶּֽאֱמֶֽת׃

<a target = '_blank' href='https://hatanach.geulah.org.il/verse/citation.php?verse=Jer28:10'/> (פרק כח פסוק י)</a>וַיִּקַּ֞ח חֲנַנְיָ֤ה הַנָּבִיא֨ אֶת־הַמֹּוטָ֔ה מֵעַ֕ל צַוַּ֖אר יִרְמְיָ֣ה הַנָּבִ֑יא וַיִּשְׁבְּרֵֽהוּ׃

<a target = '_blank' href='https://hatanach.geulah.org.il/verse/citation.php?verse=Jer28:11'/> (פרק כח פסוק יא)</a>֯וַיֹּ֣אמֶר חֲנַנְיָה֩ לְעֵינֵ֨י כָל־הָעָ֜ם לֵאמֹ֗ר כֹּה֘ אָמַ֣ר יְהֹוָה֒ כָּ֣כָה אֶשְׁבֹּ֞ר אֶת־עֹ֣ל ׀ נְבֻֽכַדְנֶאצַּ֣ר מֶֽלֶךְ־בָּבֶ֗ל בְּעֹוד֨ שְׁנָתַ֣יִם יָמִ֔ים מֵעַ֕ל צַוַּ֖אר כָּל־הַגֹּויִ֑ם וַיֵּ֛לֶךְ יִרְמְיָ֥ה הַנָּבִ֖יא לְדַרְכֹּֽו׃ ס

<a target = '_blank' href='https://hatanach.geulah.org.il/verse/citation.php?verse=Jer28:12'/> (פרק כח פסוק יב)</a>וַיְהִ֥י דְבַר־יְהֹוָ֖ה אֶל־יִרְמְיָ֑ה אַֽ֠חֲרֵי שְׁבֹ֞ור חֲנַנְיָ֤ה הַנָּבִיא֨ אֶת־הַמֹּוטָ֔ה מֵעַ֗ל צַוַּ֛אר יִרְמְיָ֥ה הַנָּבִ֖יא לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer28:13'/> (פרק כח פסוק יג)</a>הָלֹוךְ֩ וְאָֽמַרְתָּ֨ אֶל־חֲנַנְיָ֜ה לֵאמֹ֗ר כֹּ֚ה אָמַ֣ר יְהֹוָ֔ה מֹוטֹ֥ת עֵ֖ץ שָׁבָ֑רְתָּ וְעָשִׂ֥יתָ תַחְתֵּיהֶ֖ן מֹטֹ֥ות בַּרְזֶֽל׃

<a target = '_blank' href='https://hatanach.geulah.org.il/verse/citation.php?verse=Jer28:14'/> (פרק כח פסוק יד)</a>כִּ֣י כֹֽה־אָמַר֩ יְהֹוָה֨ צְבָאֹ֜ות אֱלֹהֵ֣י יִשְׂרָאֵ֗ל עֹ֣ל בַּרְזֶ֡ל נָתַ֜תִּי עַל־צַוַּ֣אר ׀ כָּל־הַגֹּויִ֣ם הָאֵ֗לֶּה לַֽעֲבֹ֛ד אֶת־נְבֻֽכַדְנֶאצַּ֥ר מֶֽלֶךְ־בָּבֶ֖ל וַֽעֲבָדֻ֑הוּ וְגַ֛ם אֶת־חַיַּ֥ת הַשָּׂדֶ֖ה נָתַ֥תִּי לֹֽו׃

<a target = '_blank' href='https://hatanach.geulah.org.il/verse/citation.php?verse=Jer28:15'/> (פרק כח פסוק טו)</a>וַיֹּ֨אמֶר יִרְמְיָ֧ה הַנָּבִ֛יא אֶל־חֲנַנְיָ֥ה הַנָּבִ֖יא שְׁמַע־נָ֣א חֲנַנְיָ֑ה לֹֽא־שְׁלָֽחֲךָ֣ יְהֹוָ֔ה וְאַתָּ֗ה הִבְטַ֛חְתָּ אֶת־הָעָ֥ם הַזֶּ֖ה עַל־שָֽׁקֶר׃

<a target = '_blank' href='https://hatanach.geulah.org.il/verse/citation.php?verse=Jer28:16'/> (פרק כח פסוק טז)</a>לָכֵ֗ן כֹּ֚ה אָמַ֣ר יְהֹוָ֔ה הִֽנְנִי֙ מְשַׁלֵּֽחֲךָ֔ מֵעַ֖ל פְּנֵ֣י הָֽאֲדָמָ֑ה הַשָּׁנָה֙ אַתָּ֣ה מֵ֔ת כִּֽי־סָרָ֥ה דִבַּ֖רְתָּ אֶל־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer28:17'/> (פרק כח פסוק יז)</a>וַיָּ֛מָת חֲנַנְיָ֥ה הַנָּבִ֖יא בַּשָּׁנָ֣ה הַהִ֑יא בַּחֹ֖דֶשׁ הַשְּׁבִיעִֽי׃ פ

<a target = '_blank' href='https://hatanach.geulah.org.il/verse/citation.php?verse=Jer29:1'/> (פרק כט פסוק א)</a>וְאֵ֨לֶּה֙ דִּבְרֵ֣י הַסֵּ֔פֶר אֲשֶׁ֥ר שָׁלַ֛ח יִרְמְיָ֥ה הַנָּבִ֖יא מִירֽוּשָׁלִָ֑ם אֶל־יֶ֜תֶר זִקְנֵ֣י הַגֹּולָ֗ה וְאֶל־הַכֹּֽהֲנִ֤ים וְאֶל־הַנְּבִיאִים֨ וְאֶל־כָּל־הָעָ֔ם אֲשֶׁ֨ר הֶגְלָ֧ה נְבֽוּכַדְנֶאצַּ֛ר מִירֽוּשָׁלִַ֖ם בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer29:2'/> (פרק כט פסוק ב)</a>אַֽחֲרֵ֣י צֵ֣את יְכָנְיָ֣ה הַ֠מֶּלֶךְ וְהַגְּבִירָ֨ה וְהַסָּֽרִיסִ֜ים שָׂרֵ֨י יְהוּדָ֧ה וִיֽרוּשָׁלִַ֛ם וְהֶֽחָרָ֥שׁ וְהַמַּסְגֵּ֖ר מִירֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer29:3'/> (פרק כט פסוק ג)</a>בְּיַד֨ אֶלְעָשָׂ֣ה בֶן־שָׁפָ֔ן וּגְמַרְיָ֖ה בֶּן־חִלְקִיָּ֑ה אֲשֶׁ֨ר שָׁלַ֜ח צִדְקִיָּ֣ה מֶֽלֶךְ־יְהוּדָ֗ה אֶל־נְבֽוּכַדְנֶאצַּ֛ר מֶ֥לֶךְ בָּבֶ֖ל בָּבֶ֥לָה לֵאמֹֽר׃ 

<a target = '_blank' href='https://hatanach.geulah.org.il/verse/citation.php?verse=Jer29:4'/> (פרק כט פסוק ד)</a>כֹּ֥ה אָמַ֛ר יְהֹוָ֥ה צְבָאֹ֖ות אֱלֹהֵ֣י יִשְׂרָאֵ֑ל לְכָ֨ל־הַגֹּולָ֔ה אֲשֶׁר־הִגְלֵ֥יתִי מִירֽוּשָׁלִַ֖ם בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer29:5'/> (פרק כט פסוק ה)</a>בְּנ֥וּ בָתִּ֖ים וְשֵׁ֑בוּ וְנִטְע֣וּ גַנֹּ֔ות וְאִכְל֖וּ אֶת־פִּרְיָֽן׃

<a target = '_blank' href='https://hatanach.geulah.org.il/verse/citation.php?verse=Jer29:6'/> (פרק כט פסוק ו)</a>קְח֣וּ נָשִׁ֗ים וְהֹֽולִידוּ֘ בָּנִ֣ים וּבָנֹות֒ וּקְח֨וּ לִבְנֵיכֶ֜ם נָשִׁ֗ים וְאֶת־בְּנֹֽותֵיכֶם֨ תְּנ֣וּ לַֽאֲנָשִׁ֔ים וְתֵלַ֖דְנָה בָּנִ֣ים וּבָנֹ֑ות וּרְבוּ־שָׁ֖ם וְאַל־תִּמְעָֽטוּ׃

<a target = '_blank' href='https://hatanach.geulah.org.il/verse/citation.php?verse=Jer29:7'/> (פרק כט פסוק ז)</a>וְדִרְשׁ֞וּ אֶת־שְׁלֹ֣ום הָעִ֗יר אֲשֶׁ֨ר הִגְלֵ֤יתִי אֶתְכֶם֨ שָׁ֔מָּה וְהִתְפַּֽלְל֥וּ בַֽעֲדָ֖הּ אֶל־יְהֹוָ֑ה כִּ֣י בִשְׁלֹומָ֔הּ יִֽהְיֶ֥ה לָכֶ֖ם שָׁלֹֽום׃ ס

<a target = '_blank' href='https://hatanach.geulah.org.il/verse/citation.php?verse=Jer29:8'/> (פרק כט פסוק ח)</a>כִּי֩ כֹ֨ה אָמַ֜ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל אַל־יַשִּׁ֧יאוּ לָכֶ֛ם נְבִֽיאֵיכֶ֥ם אֲשֶׁר־בְּקִרְבְּכֶ֖ם וְקֹֽסְמֵיכֶ֑ם וְאַל־תִּשְׁמְעוּ֨ אֶל־חֲלֹמֹ֣תֵיכֶ֔ם אֲשֶׁ֥ר אַתֶּ֖ם מַחְלְמִֽים׃

<a target = '_blank' href='https://hatanach.geulah.org.il/verse/citation.php?verse=Jer29:9'/> (פרק כט פסוק ט)</a>כִּ֣י בְשֶׁ֔קֶר הֵ֛ם נִבְּאִ֥ים לָכֶ֖ם בִּשְׁמִ֑י לֹ֥א שְׁלַחְתִּ֖ים נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer29:10'/> (פרק כט פסוק י)</a>כִּֽי־כֹה֨ אָמַ֣ר יְהֹוָ֔ה כִּי֩ לְפִ֞י מְלֹ֧את לְבָבֶ֛ל שִׁבְעִ֥ים שָׁנָ֖ה אֶפְקֹ֣ד אֶתְכֶ֑ם וַֽהֲקִמֹתִ֤י עֲלֵיכֶם֙ אֶת־דְּבָרִ֣י הַטֹּ֔וב לְהָשִׁ֣יב אֶתְכֶ֖ם אֶל־הַמָּקֹ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer29:11'/> (פרק כט פסוק יא)</a>כִּי֩ אָֽנֹכִ֨י יָדַ֜עְתִּי אֶת־הַמַּֽחֲשָׁבֹ֗ת אֲשֶׁ֧ר אָֽנֹכִ֛י חשֵׁ֥ב עֲלֵיכֶ֖ם נְאֻם־יְהֹוָ֑ה מַחְשְׁבֹ֤ות שָׁלֹום֙ וְלֹ֣א לְרָעָ֔ה לָתֵ֥ת לָכֶ֖ם אַֽחֲרִ֥ית וְתִקְוָֽה׃

<a target = '_blank' href='https://hatanach.geulah.org.il/verse/citation.php?verse=Jer29:12'/> (פרק כט פסוק יב)</a>וּקְרָאתֶ֤ם אֹתִי֨ וַֽהֲלַכְתֶּ֔ם וְהִתְפַּלַּלְתֶּ֖ם אֵלָ֑י וְשָֽׁמַעְתִּ֖י אֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer29:13'/> (פרק כט פסוק יג)</a>וּבִקַּשְׁתֶּ֥ם אֹתִ֖י וּמְצָאתֶ֑ם כִּ֥י תִדְרְשֻׁ֖נִי בְּכָל־לְבַבְכֶֽם׃

<a target = '_blank' href='https://hatanach.geulah.org.il/verse/citation.php?verse=Jer29:14'/> (פרק כט פסוק יד)</a>וְנִמְצֵ֣אתִי לָכֶם֮ נְאֻם־יְהֹוָה֒ וְשַׁבְתִּ֣י אֶת־שְׁבֽיּ֯תְכֶ֗ם וְקִבַּצְתִּ֣י אֶ֠תְכֶם מִכָּל־הַגֹּויִ֞ם וּמִכָּל־הַמְּקֹומֹ֗ות אֲשֶׁ֨ר הִדַּ֧חְתִּי אֶתְכֶ֛ם שָׁ֖ם נְאֻם־יְהֹוָ֑ה וַֽהֲשִֽׁבֹתִ֣י אֶתְכֶ֔ם אֶל־הַ֨מָּקֹ֔ום אֲשֶׁר־הִגְלֵ֥יתִי אֶתְכֶ֖ם מִשָּֽׁם׃

<a target = '_blank' href='https://hatanach.geulah.org.il/verse/citation.php?verse=Jer29:15'/> (פרק כט פסוק טו)</a>כִּ֖י אֲמַרְתֶּ֑ם הֵקִ֨ים לָ֧נוּ יְהֹוָ֛ה נְבִאִ֖ים בָּבֶֽלָה׃ ס

<a target = '_blank' href='https://hatanach.geulah.org.il/verse/citation.php?verse=Jer29:16'/> (פרק כט פסוק טז)</a>כִּי־כֹ֣ה ׀ אָמַ֣ר יְהֹוָ֗ה אֶל־הַמֶּ֨לֶךְ֨ הַיֹּושֵׁב֙ אֶ֯ל־כִּסֵּ֣א דָוִ֔ד וְאֶל־כָּל־הָעָ֔ם הַיֹּושֵׁ֖ב בָּעִ֣יר הַזֹּ֑את אֲחֵיכֶ֕ם אֲשֶׁ֛ר לֹא־יָֽצְא֥וּ אִתְּכֶ֖ם בַּגֹּולָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer29:17'/> (פרק כט פסוק יז)</a>כֹּ֤ה אָמַר֙ יְהֹוָ֣ה צְבָאֹ֔ות הִֽנְנִי֨ מְשַׁלֵּ֣חַ בָּ֔ם אֶת־הַחֶ֖רֶב אֶת־הָרָעָ֣ב וְאֶת־הַדָּ֑בֶר וְנָֽתַתִּ֣י אֹותָ֗ם כַּתְּאֵנִים֨ הַשֹּׁ֣עָרִ֔ים אֲשֶׁ֥ר לֹא־תֵֽאָכַ֖לְנָה מֵרֹֽעַ׃

<a target = '_blank' href='https://hatanach.geulah.org.il/verse/citation.php?verse=Jer29:18'/> (פרק כט פסוק יח)</a>וְרָֽדַפְתִּי֙ אַֽחֲרֵיהֶ֔ם בַּחֶ֖רֶב בָּֽרָעָ֣ב וּבַדָּ֑בֶר וּנְתַתִּ֨ים לְזַֽוֲ֯עָ֜ה לְכֹ֣ל ׀ מַמְלְכֹ֣ות הָאָ֗רֶץ לְאָלָ֤ה וּלְשַׁמָּה֙ וְלִשְׁרֵקָ֣ה וּלְחֶרְפָּ֔ה בְּכָל־הַגֹּויִ֖ם אֲשֶׁר־הִדַּחְתִּ֥ים שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer29:19'/> (פרק כט פסוק יט)</a>תַּ֛חַת אֲשֶׁר־לֹא־שָֽׁמְע֥וּ אֶל־דְּבָרַ֖י נְאֻם־יְהֹוָ֑ה אֲשֶׁר֩ שָׁלַ֨חְתִּי אֲלֵיהֶ֜ם אֶת־עֲבָדַ֤י הַנְּבִאִים֨ הַשְׁכֵּ֣ם וְשָׁלֹ֔חַ וְלֹ֥א שְׁמַעְתֶּ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer29:20'/> (פרק כט פסוק כ)</a>וְאַתֶּ֖ם שִׁמְע֣וּ דְבַר־יְהֹוָ֑ה כָּל־הַ֨גֹּולָ֔ה אֲשֶׁר־שִׁלַּ֥חְתִּי מִירֽוּשָׁלִַ֖ם בָּבֶֽלָה׃ ס

<a target = '_blank' href='https://hatanach.geulah.org.il/verse/citation.php?verse=Jer29:21'/> (פרק כט פסוק כא)</a>כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֗ל אֶל־אַחְאָ֤ב בֶּן־קֹֽולָיָה֙ וְאֶל־צִדְקִיָּ֣הוּ בֶן־מַֽעֲשֵׂיָ֔ה הַנִּבְּאִ֥ים לָכֶ֛ם בִּשְׁמִ֖י שָׁ֑קֶר הִֽנְנִ֣י ׀ נֹתֵ֣ן אֹתָ֗ם בְּיַד֙ נְבֽוּכַדְרֶאצַּ֣ר מֶֽלֶךְ־בָּבֶ֔ל וְהִכָּ֖ם לְעֵֽינֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer29:22'/> (פרק כט פסוק כב)</a>וְלֻקַּ֤ח מֵהֶם֙ קְלָלָ֔ה לְכֹל֨ גָּל֣וּת יְהוּדָ֔ה אֲשֶׁ֥ר בְּבָבֶ֖ל לֵאמֹ֑ר יְשִֽׂמְךָ֤ יְהֹוָה֙ כְּצִדְקִיָּ֣הוּ וּכְאֶחָ֔ב אֲשֶׁר־קָלָ֥ם מֶֽלֶךְ־בָּבֶ֖ל בָּאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Jer29:23'/> (פרק כט פסוק כג)</a>יַ֡עַן אֲשֶׁר֩ עָשׂ֨וּ נְבָלָ֜ה בְּיִשְׂרָאֵ֗ל וַיְנַֽאֲפוּ֙ אֶת־נְשֵׁ֣י רֵֽעֵיהֶ֔ם וַיְדַבְּר֨וּ דָבָ֤ר בִּשְׁמִי֙ שֶׁ֔קֶר אֲשֶׁ֖ר לֹ֣וא צִוִּיתִ֑ם וְאָֽנֹכִ֛י הַו֯יֹּדֵ֥עַ וָעֵ֖ד נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer29:24'/> (פרק כט פסוק כד)</a>וְאֶל־שְׁמַעְיָ֥הוּ הַנֶּֽחֱלָמִ֖י תֹּאמַ֥ר לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer29:25'/> (פרק כט פסוק כה)</a>כֹּֽה־אָמַ֞ר יְהֹוָ֧ה צְבָאֹ֛ות אֱלֹהֵ֥י יִשְׂרָאֵ֖ל לֵאמֹ֑ר יַ֡עַן אֲשֶׁ֣ר אַתָּה֩ שָׁלַ֨חְתָּ בְשִׁמְ֯כָ֜ה סְפָרִ֗ים אֶל־כָּל־הָעָם֨ אֲשֶׁ֣ר בִּירֽוּשָׁלִַ֔ם וְאֶל־צְפַנְיָ֤ה בֶן־מַֽעֲשֵׂיָה֨ הַכֹּהֵ֔ן וְאֶ֥ל כָּל־הַכֹּֽהֲנִ֖ים לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer29:26'/> (פרק כט פסוק כו)</a>יְהֹוָ֞ה נְתָנְךָ֣ כֹהֵ֗ן תַּ֚חַת יְהֹֽויָדָ֣ע הַכֹּהֵ֔ן לִֽהְיֹ֤ות פְּקִדִים֨ בֵּ֣ית יְהֹוָ֔ה לְכָל־אִ֥ישׁ מְשֻׁגָּ֖ע וּמִתְנַבֵּ֑א וְנָֽתַתָּ֥ה אֹתֹ֛ו אֶל־הַמַּהְפֶּ֖כֶת וְאֶל־הַצִּינֹֽק׃

<a target = '_blank' href='https://hatanach.geulah.org.il/verse/citation.php?verse=Jer29:27'/> (פרק כט פסוק כז)</a>וְעַתָּ֗ה לָ֚מָּה לֹ֣א גָעַ֔רְתָּ בְּיִרְמְיָ֖הוּ הָעַנְּתֹתִ֑י הַמִּתְנַבֵּ֖א לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer29:28'/> (פרק כט פסוק כח)</a>כִּ֣י עַל־כֵּ֞ן שָׁלַ֥ח אֵלֵ֛ינוּ בָּבֶ֥ל לֵאמֹ֖ר אֲרֻכָּ֣ה הִ֑יא בְּנ֤וּ בָתִּים֨ וְשֵׁ֔בוּ וְנִטְע֣וּ גַנֹּ֔ות וְאִכְל֖וּ אֶת־פְּרִיהֶֽן׃

<a target = '_blank' href='https://hatanach.geulah.org.il/verse/citation.php?verse=Jer29:29'/> (פרק כט פסוק כט)</a>וַיִּקְרָ֛א צְפַנְיָ֥ה הַכֹּהֵ֖ן אֶת־הַסֵּ֣פֶר הַזֶּ֑ה בְּאָזְנֵ֖י יִרְמְיָ֥הוּ הַנָּבִֽיא׃ ס

<a target = '_blank' href='https://hatanach.geulah.org.il/verse/citation.php?verse=Jer29:30'/> (פרק כט פסוק ל)</a>וַיְהִי֨ דְּבַר־יְהֹוָ֔ה אֶל־יִרְמְיָ֖הוּ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer29:31'/> (פרק כט פסוק לא)</a>שְׁלַ֤ח עַל־כָּל־הַגֹּולָה֙ לֵאמֹ֔ר כֹּ֚ה אָמַ֣ר יְהֹוָ֔ה אֶל־שְׁמַעְיָ֖ה הַנֶּֽחֱלָמִ֑י יַ֡עַן אֲשֶׁר֩ נִבָּ֨א לָכֶ֜ם שְׁמַעְיָ֗ה וַֽאֲנִי֙ לֹ֣א שְׁלַחְתִּ֔יו וַיַּבְטַ֥ח אֶתְכֶ֖ם עַל־שָֽׁקֶר׃

<a target = '_blank' href='https://hatanach.geulah.org.il/verse/citation.php?verse=Jer29:32'/> (פרק כט פסוק לב)</a>לָכֵ֞ן כֹּֽה־אָמַ֣ר יְהֹוָ֗ה הִֽנְנִ֨י פֹקֵ֜ד עַל־שְׁמַעְיָ֣ה הַנֶּֽחֱלָמִי֮ וְעַל־זַרְעֹו֒ לֹא־יִהְֽיֶ֨ה לֹ֜ו אִ֣ישׁ ׀ יֹושֵׁ֣ב ׀ בְּתֹֽוךְ־הָעָ֣ם הַזֶּ֗ה וְלֹֽא־יִרְאֶ֥ה בַטֹּ֛וב אֲשֶׁר־אֲנִ֥י עֹשֶׂ֥ה־לְעַמִּ֖י נְאֻם־יְהֹוָ֑ה כִּֽי־סָרָ֥ה דִבֶּ֖ר עַל־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer30:1'/> (פרק ל פסוק א)</a>הַדָּבָר֨ אֲשֶׁר־הָיָ֣ה אֶֽל־יִרְמְיָ֔הוּ מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer30:2'/> (פרק ל פסוק ב)</a>כֹּֽה־אָמַ֧ר יְהֹוָ֛ה אֱלֹהֵ֥י יִשְׂרָאֵ֖ל לֵאמֹ֑ר כְּתָב־לְךָ֗ אֵ֧ת כָּל־הַדְּבָרִ֛ים אֲשֶׁר־דִּבַּ֥רְתִּי אֵלֶ֖יךָ אֶל־סֵֽפֶר׃

<a target = '_blank' href='https://hatanach.geulah.org.il/verse/citation.php?verse=Jer30:3'/> (פרק ל פסוק ג)</a>כִּ֠י הִנֵּ֨ה יָמִ֤ים בָּאִים֙ נְאֻם־יְהֹוָ֔ה וְ֠שַׁבְתִּי אֶת־שְׁב֨וּת עַמִּ֧י יִשְׂרָאֵ֛ל וִֽיהוּדָ֖ה אָמַ֣ר יְהֹוָ֑ה וַֽהֲשִֽׁבֹתִ֗ים אֶל־הָאָ֛רֶץ אֲשֶׁר־נָתַ֥תִּי לַֽאֲבֹתָ֖ם וִֽירֵשֽׁוּהָ׃ פ

<a target = '_blank' href='https://hatanach.geulah.org.il/verse/citation.php?verse=Jer30:4'/> (פרק ל פסוק ד)</a>וְאֵ֣לֶּה הַדְּבָרִ֗ים אֲשֶׁ֨ר דִּבֶּ֧ר יְהֹוָ֛ה אֶל־יִשְׂרָאֵ֖ל וְאֶל־יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer30:5'/> (פרק ל פסוק ה)</a>כִּי־כֹה֨ אָמַ֣ר יְהֹוָ֔ה קֹ֥ול חֲרָדָ֖ה שָׁמָ֑עְנוּ פַּ֖חַד וְאֵ֥ין שָׁלֹֽום׃

<a target = '_blank' href='https://hatanach.geulah.org.il/verse/citation.php?verse=Jer30:6'/> (פרק ל פסוק ו)</a>שַֽׁאֲלוּ־נָ֣א וּרְא֔וּ אִם־יֹלֵ֖ד זָכָ֑ר מַדּוּעַ֩ רָאִ֨יתִי כָל־גֶּ֜בֶר יָדָ֤יו עַל־חֲלָצָיו֙ כַּיֹּ֣ולֵדָ֔ה וְנֶהֶפְכ֥וּ כָל־פָּנִ֖ים לְיֵֽרָקֹֽון׃

<a target = '_blank' href='https://hatanach.geulah.org.il/verse/citation.php?verse=Jer30:7'/> (פרק ל פסוק ז)</a>הֹ֗וי כִּ֥י גָדֹ֛ול הַיֹּ֥ום הַה֖וּא מֵאַ֣יִן כָּמֹ֑הוּ וְעֵֽת־צָרָ֥ה הִיא֙ לְיַֽעֲקֹ֔ב וּמִמֶּ֖נָּה יִוָּשֵֽׁעַ׃

<a target = '_blank' href='https://hatanach.geulah.org.il/verse/citation.php?verse=Jer30:8'/> (פרק ל פסוק ח)</a>וְהָיָה֩ בַיֹּ֨ום הַה֜וּא נְאֻ֣ם ׀ יְהֹוָ֣ה צְבָאֹ֗ות אֶשְׁבֹּ֤ר עֻלֹּו֙ מֵעַ֣ל צַוָּארֶ֔ךָ וּמֹֽוסְרֹותֶ֖יךָ אֲנַתֵּ֑ק וְלֹא־יַעַבְדוּ־בֹ֥ו עֹ֖וד זָרִֽים׃

<a target = '_blank' href='https://hatanach.geulah.org.il/verse/citation.php?verse=Jer30:9'/> (פרק ל פסוק ט)</a>וְעָ֣בְד֔וּ אֵ֖ת יְהֹוָ֣ה אֱלֹֽהֵיהֶ֑ם וְאֵת֨ דָּוִ֣ד מַלְכָּ֔ם אֲשֶׁ֖ר אָקִ֥ים לָהֶֽם׃ 

<a target = '_blank' href='https://hatanach.geulah.org.il/verse/citation.php?verse=Jer30:10'/> (פרק ל פסוק י)</a>וְאַתָּ֡ה אַל־תִּירָא֩ עַבְדִּ֨י יַֽעֲקֹ֤ב נְאֻם־יְהֹוָה֙ וְאַל־תֵּחַ֣ת יִשְׂרָאֵ֔ל כִּ֠י הִֽנְנִ֤י מֹושִֽׁיעֲךָ֨ מֵֽרָחֹ֔וק וְאֶֽת־זַרְעֲךָ֖ מֵאֶ֣רֶץ שִׁבְיָ֑ם וְשָׁ֧ב יַֽעֲקֹ֛ב וְשָׁקַ֥ט וְשַֽׁאֲנַ֖ן וְאֵ֥ין מַֽחֲרִֽיד׃

<a target = '_blank' href='https://hatanach.geulah.org.il/verse/citation.php?verse=Jer30:11'/> (פרק ל פסוק יא)</a>כִּֽי־אִתְּךָ֥ אֲנִ֛י נְאֻם־יְהֹוָ֖ה לְהֹֽושִׁיעֶ֑ךָ כִּי֩ אֶֽעֱשֶׂ֨ה כָלָ֜ה בְּכָל־הַגֹּויִ֣ם ׀ אֲשֶׁ֣ר הֲפִֽצֹותִ֣יךָ שָּׁ֗ם אַ֤ךְ אֹֽתְךָ֙ לֹֽא־אֶֽעֱשֶׂ֣ה כָלָ֔ה וְיִסַּרְתִּ֨יךָ֨ לַמִּשְׁפָּ֔ט וְנַקֵּ֖ה לֹ֥א אֲנַקֶּֽךָּ׃ ס

<a target = '_blank' href='https://hatanach.geulah.org.il/verse/citation.php?verse=Jer30:12'/> (פרק ל פסוק יב)</a>כִּ֣י כֹ֥ה אָמַ֛ר יְהֹוָ֖ה אָנ֣וּשׁ לְשִׁבְרֵ֑ךְ נַחְלָ֖ה מַכָּתֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer30:13'/> (פרק ל פסוק יג)</a>אֵֽין־דָּ֥ן דִּינֵ֖ךְ לְמָזֹ֑ור רְפֻאֹ֥ות תְּעָלָ֖ה אֵ֥ין לָֽךְ׃

<a target = '_blank' href='https://hatanach.geulah.org.il/verse/citation.php?verse=Jer30:14'/> (פרק ל פסוק יד)</a>כָּל־מְאַֽהֲבַ֣יִךְ שְׁכֵח֔וּךְ אֹותָ֖ךְ לֹ֣א יִדְר֑שׁוּ כִּי֩ מַכַּ֨ת אֹויֵ֤ב הִכִּיתִיךְ֨ מוּסַ֣ר אַכְזָרִ֔י עַ֚ל רֹ֣ב עֲוֹנֵ֔ךְ עָֽצְמ֖וּ חַטֹּאתָֽיִךְ׃

<a target = '_blank' href='https://hatanach.geulah.org.il/verse/citation.php?verse=Jer30:15'/> (פרק ל פסוק טו)</a>מַה־תִּזְעַק֨ עַל־שִׁבְרֵ֔ךְ אָנ֖וּשׁ מַכְאֹבֵ֑ךְ עַ֣ל ׀ רֹ֣ב עֲוֹנֵ֗ךְ עָֽצְמוּ֨ חַטֹּאתַ֔יִךְ עָשִׂ֥יתִי אֵ֖לֶּה לָֽךְ׃

<a target = '_blank' href='https://hatanach.geulah.org.il/verse/citation.php?verse=Jer30:16'/> (פרק ל פסוק טז)</a>לָכֵ֗ן כָּל־אֹֽכְלַ֨יִךְ֙ יֵֽאָכֵ֔לוּ וְכָל־צָרַ֥יִךְ כֻּלָּ֖ם בַּשְּׁבִ֣י יֵלֵ֑כוּ וְהָי֤וּ שֹׁא֯סַ֨יִךְ֙ לִמְשִׁסָּ֔ה וְכָל־בֹּֽזְזַ֖יִךְ אֶתֵּ֥ן לָבַֽז׃

<a target = '_blank' href='https://hatanach.geulah.org.il/verse/citation.php?verse=Jer30:17'/> (פרק ל פסוק יז)</a>כִּי֩ אַֽעֲלֶ֨ה אֲרֻכָ֥ה לָ֛ךְ וּמִמַּכֹּותַ֥יִךְ אֶרְפָּאֵ֖ךְ נְאֻם־יְהֹוָ֑ה כִּ֤י נִדָּחָה֙ קָ֣רְאוּ לָ֔ךְ צִיֹּ֣ון הִ֔יא דֹּרֵ֖שׁ אֵ֥ין לָֽהּ׃ ס

<a target = '_blank' href='https://hatanach.geulah.org.il/verse/citation.php?verse=Jer30:18'/> (פרק ל פסוק יח)</a>כֹּ֣ה ׀ אָמַ֣ר יְהֹוָ֗ה הִֽנְנִי־שָׁב֙ שְׁבוּת֙ אָֽהֳלֵ֣י יַֽעֲקֹ֔וב֯ וּמִשְׁכְּנֹתָ֖יו אֲרַחֵ֑ם וְנִבְנְתָ֥ה עִיר֙ עַל־תִּלָּ֔הּ וְאַרְמֹ֖ון עַל־מִשְׁפָּטֹ֥ו יֵשֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer30:19'/> (פרק ל פסוק יט)</a>וְיָצָ֥א מֵהֶ֛ם תֹּודָ֖ה וְקֹ֣ול מְשַֽׂחֲקִ֑ים וְהִרְבִּתִים֨ וְלֹ֣א יִמְעָ֔טוּ וְהִכְבַּדְתִּ֖ים וְלֹ֥א יִצְעָֽרוּ׃

<a target = '_blank' href='https://hatanach.geulah.org.il/verse/citation.php?verse=Jer30:20'/> (פרק ל פסוק כ)</a>וְהָי֤וּ בָנָיו֨ כְּקֶ֔דֶם וַֽעֲדָתֹ֖ו לְפָנַ֣י תִּכֹּ֑ון וּפָ֣קַדְתִּ֔י עַ֖ל כָּל־לֹֽחֲצָֽיו׃

<a target = '_blank' href='https://hatanach.geulah.org.il/verse/citation.php?verse=Jer30:21'/> (פרק ל פסוק כא)</a>וְהָיָ֨ה אַדִּירֹ֜ו מִמֶּ֗נּוּ וּמֽשְׁלֹו֙ מִקִּרְבֹּ֣ו יֵצֵ֔א וְהִקְרַבְתִּ֖יו וְנִגַּ֣שׁ אֵלָ֑י כִּי֩ מִ֨י הוּא־זֶ֜ה עָרַ֧ב אֶת־לִבֹּ֛ו לָגֶ֥שֶׁת אֵלַ֖י נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer30:22'/> (פרק ל פסוק כב)</a>וִֽהְיִ֥יתֶם לִ֖י לְעָ֑ם וְאָ֣נֹכִ֔י אֶֽהְיֶ֥ה לָכֶ֖ם לֵֽאלֹהִֽים׃ פ

<a target = '_blank' href='https://hatanach.geulah.org.il/verse/citation.php?verse=Jer30:23'/> (פרק ל פסוק כג)</a>הִנֵּ֣ה ׀ סַֽעֲרַ֣ת יְהֹוָ֗ה חֵמָה֙ יָֽצְאָ֔ה סַ֖עַר מִתְגֹּורֵ֑ר עַ֛ל רֹ֥אשׁ רְשָׁעִ֖ים יָחֽוּל׃

<a target = '_blank' href='https://hatanach.geulah.org.il/verse/citation.php?verse=Jer30:24'/> (פרק ל פסוק כד)</a>לֹ֣א יָשׁ֗וּב חֲרֹון֨ אַף־יְהֹוָ֔ה עַד־עֲשׂתֹ֥ו וְעַד־הֲקִימֹ֖ו מְזִמֹּ֣ות לִבֹּ֑ו בְּאַֽחֲרִ֥ית הַיָּמִ֖ים תִּתְבֹּ֥ונְנוּ בָֽהּ׃

<a target = '_blank' href='https://hatanach.geulah.org.il/verse/citation.php?verse=Jer30:25'/> (פרק ל פסוק כה)</a>֯בָּעֵ֤ת הַהִיא֙ נְאֻם־יְהֹוָ֔ה אֶֽהְיֶה֙ לֵֽאלֹהִ֔ים לְכֹ֖ל מִשְׁפְּחֹ֣ות יִשְׂרָאֵ֑ל וְהֵ֖מָּה יִֽהְיוּ־לִ֥י לְעָֽם׃ פ

<a target = '_blank' href='https://hatanach.geulah.org.il/verse/citation.php?verse=Jer31:1'/> (פרק לא פסוק א)</a>֯כֹּ֚ה אָמַ֣ר יְהֹוָ֔ה מָצָ֥א חֵן֙ בַּמִּדְבָּ֔ר עַ֖ם שְׂרִ֣ידֵי חָ֑רֶב הָלֹ֥וךְ לְהַרְגִּיעֹ֖ו יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer31:2'/> (פרק לא פסוק ב)</a>מֵֽרָחֹ֕וק יְהֹוָ֖ה נִרְאָ֣ה לִ֑י וְאַֽהֲבַ֤ת עֹולָם֙ אֲהַבְתִּ֔יךְ עַל־כֵּ֖ן מְשַׁכְתִּ֥יךְ חָֽסֶד׃

<a target = '_blank' href='https://hatanach.geulah.org.il/verse/citation.php?verse=Jer31:3'/> (פרק לא פסוק ג)</a>עֹ֤וד אֶבְנֵךְ֨ וְנִבְנֵ֔ית בְּתוּלַ֖ת יִשְׂרָאֵ֑ל עֹ֚וד תַּעְדִּ֣י תֻפַּ֔יִךְ וְיָצָ֖את בִּמְחֹ֥ול מְשַֽׂחֲקִֽים׃

<a target = '_blank' href='https://hatanach.geulah.org.il/verse/citation.php?verse=Jer31:4'/> (פרק לא פסוק ד)</a>עֹ֚וד תִּטְּעִ֣י כְרָמִ֔ים בְּהָרֵ֖י שֹֽׁמְרֹ֑ון נָטְע֥וּ נֹֽטְעִ֖ים וְחִלֵּֽלוּ׃

<a target = '_blank' href='https://hatanach.geulah.org.il/verse/citation.php?verse=Jer31:5'/> (פרק לא פסוק ה)</a>כִּ֣י יֶשׁ־יֹ֔ום קָֽרְא֥וּ נֹֽצְרִ֖ים בְּהַ֣ר אֶפְרָ֑יִם ק֚וּמוּ וְנַֽעֲלֶ֣ה צִיֹּ֔ון אֶל־יְהֹוָ֖ה אֱלֹהֵֽינוּ׃ ס

<a target = '_blank' href='https://hatanach.geulah.org.il/verse/citation.php?verse=Jer31:6'/> (פרק לא פסוק ו)</a>כִּי־כֹ֣ה ׀ אָמַ֣ר יְהֹוָ֗ה רָנּ֤וּ לְיַֽעֲקֹב֙ שִׂמְחָ֔ה וְצַֽהֲל֖וּ בְּרֹ֣אשׁ הַגֹּויִ֑ם הַשְׁמִ֤יעוּ הַֽלְלוּ֨ וְאִמְר֔וּ הֹושַׁ֤ע יְהֹוָה֙ אֶֽת־עַמְּךָ֔ אֵ֖ת שְׁאֵרִ֥ית יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer31:7'/> (פרק לא פסוק ז)</a>הִֽנְנִי֩ מֵבִ֨יא אֹותָ֜ם מֵאֶ֣רֶץ צָפֹ֗ון וְקִבַּצְתִּים֘ מִיַּרְכְּתֵי־אָ֯רֶץ֒ בָּ֚ם עִוֵּ֣ר וּפִסֵּ֔חַ הָרָ֥ה וְיֹולֶ֖דֶת יַחְדָּ֑ו קָהָ֥ל גָּדֹ֖ול יָשׁ֥וּבוּ הֵֽנָּה׃

<a target = '_blank' href='https://hatanach.geulah.org.il/verse/citation.php?verse=Jer31:8'/> (פרק לא פסוק ח)</a>בִּבְכִ֣י יָבֹ֗אוּ וּבְתַֽחֲנוּנִים֮ אֹֽובִילֵם֒ אֹֽולִיכֵם֙ אֶל־נַ֣חֲלֵי מַ֔יִם בְּדֶ֣רֶךְ יָשָׁ֔ר לֹ֥א יִכָּֽשְׁל֖וּ בָּ֑הּ כִּֽי־הָיִ֤יתִי לְיִשְׂרָאֵל֨ לְאָ֔ב וְאֶפְרַ֖יִם בְּכֹ֥רִי הֽוּא׃

<a target = '_blank' href='https://hatanach.geulah.org.il/verse/citation.php?verse=Jer31:9'/> (פרק לא פסוק ט)</a>שִׁמְע֤וּ דְבַר־יְהֹוָה֙ גֹּויִ֔ם וְהַגִּ֥ידוּ בָאִיִּ֖ים מִמֶּרְחָ֑ק וְאִמְר֗וּ מְזָרֵ֤ה יִשְׂרָאֵל֨ יְקַבְּצֶ֔נּוּ וּשְׁמָרֹ֖ו כְּרֹעֶ֥ה עֶדְרֹֽו׃

<a target = '_blank' href='https://hatanach.geulah.org.il/verse/citation.php?verse=Jer31:10'/> (פרק לא פסוק י)</a>כִּֽי־פָדָ֥ה יְהֹוָ֖ה אֶֽת־יַֽעֲקֹ֑ב וּגְאָלֹ֕ו מִיַּ֖ד חָזָ֥ק מִמֶּֽנּוּ׃

<a target = '_blank' href='https://hatanach.geulah.org.il/verse/citation.php?verse=Jer31:11'/> (פרק לא פסוק יא)</a>וּבָ֯אוּ֒ וְרִנְּנ֣וּ בִמְרֹֽום־צִיֹּון֒ וְנָֽהֲר֞וּ אֶל־ט֣וּב יְהֹוָ֗ה עַל־דָּגָן֨ וְעַל־תִּיר֣שׁ וְעַל־יִצְהָ֔ר וְעַל־בְּנֵי־צֹ֖אן וּבָקָ֑ר וְהָֽיְתָ֤ה נַפְשָׁם֨ כְּגַ֣ן רָוֶ֔ה וְלֹֽא־יֹוסִ֥יפוּ לְדַֽאֲבָ֖ה עֹֽוד׃

<a target = '_blank' href='https://hatanach.geulah.org.il/verse/citation.php?verse=Jer31:12'/> (פרק לא פסוק יב)</a>אָ֣ז תִּשְׂמַ֤ח בְּתוּלָה֙ בְּמָחֹ֔ול וּבַֽחֻרִ֥ים וּזְקֵנִ֖ים יַחְדָּ֑ו וְהָֽפַכְתִּ֨י אֶבְלָ֤ם לְשָׂשֹׂון֙ וְנִ֣חַמְתִּ֔ים וְשִׂמַּחְתִּ֖ים מִֽיגֹונָֽם׃

<a target = '_blank' href='https://hatanach.geulah.org.il/verse/citation.php?verse=Jer31:13'/> (פרק לא פסוק יג)</a>וְרִוֵּיתִ֛י נֶ֥פֶשׁ הַכֹּֽהֲנִ֖ים דָּ֑שֶׁן וְעַמִּ֛י אֶת־טוּבִ֥י יִשְׂבָּ֖֯עוּ נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer31:14'/> (פרק לא פסוק יד)</a>כֹּ֣ה ׀ אָמַ֣ר יְהֹוָ֗ה קֹ֣ול בְּרָמָ֤ה נִשְׁמָע֨ נְהִי֙ בְּכִ֣י תַמְרוּרִ֔ים רָחֵ֖ל מְבַכָּ֣ה עַל־בָּנֶ֑יהָ מֵֽאֲנָ֛ה לְהִנָּחֵ֥ם עַל־בָּנֶ֖יהָ כִּ֥י אֵינֶֽנּוּ׃ ס

<a target = '_blank' href='https://hatanach.geulah.org.il/verse/citation.php?verse=Jer31:15'/> (פרק לא פסוק טו)</a>כֹּ֣ה ׀ אָמַ֣ר יְהֹוָה֗ מִנְעִ֤י קֹולֵךְ֨ מִבֶּ֔כִי וְעֵינַ֖יִךְ מִדִּמְעָ֑ה כִּי֩ יֵ֨שׁ שָׂכָ֤ר לִפְעֻלָּתֵךְ֨ נְאֻם־יְהֹוָ֔ה וְשָׁ֖בוּ מֵאֶ֥רֶץ אֹויֵֽב׃

<a target = '_blank' href='https://hatanach.geulah.org.il/verse/citation.php?verse=Jer31:16'/> (פרק לא פסוק טז)</a>וְיֵֽשׁ־תִּקְוָ֥ה לְאַֽחֲרִיתֵ֖ךְ נְאֻם־יְהֹוָ֑ה וְשָׁ֥בוּ בָנִ֖ים לִגְבוּלָֽם׃

<a target = '_blank' href='https://hatanach.geulah.org.il/verse/citation.php?verse=Jer31:17'/> (פרק לא פסוק יז)</a>שָׁמֹ֣ועַ שָׁמַ֗עְתִּי אֶפְרַ֨יִם֙ מִתְנֹודֵ֔ד יִסַּרְתַּ֨נִי֨ וָֽאִוָּסֵ֔ר כְּעֵ֖גֶל לֹ֣א לֻמָּ֑ד הֲשִׁבֵ֣נִי וְאָשׁ֔וּבָה כִּ֥י אַתָּ֖ה יְהֹוָ֥ה אֱלֹהָֽי׃

<a target = '_blank' href='https://hatanach.geulah.org.il/verse/citation.php?verse=Jer31:18'/> (פרק לא פסוק יח)</a>כִּֽי־אַֽחֲרֵ֤י שׁוּבִי֙ נִחַ֔מְתִּי וְאַֽחֲרֵי֨ הִוָּ֣דְעִ֔י סָפַ֖קְתִּי עַל־יָרֵ֑ךְ בּ֚שְׁתִּי וְגַם־נִכְלַ֔מְתִּי כִּ֥י נָשָׂ֖אתִי חֶרְפַּ֥ת נְעוּרָֽי׃

<a target = '_blank' href='https://hatanach.geulah.org.il/verse/citation.php?verse=Jer31:19'/> (פרק לא פסוק יט)</a>הֲבֵן֩ יַקִּ֨יר לִ֜י אֶפְרַ֗יִם אִ֚ם יֶ֣לֶד שַֽׁעֲשׁוּעִ֔ים כִּֽי־מִדֵּ֤י דַבְּרִי֨ בֹּ֔ו זָכֹ֥ר אֶזְכְּרֶ֖נּוּ עֹ֑וד עַל־כֵּ֗ן הָמ֤וּ מֵעַי֨ לֹ֔ו רַחֵ֥ם אֲרַֽחֲמֶ֖נּוּ נְאֻם־יְהֹוָֽה׃֯ ס

<a target = '_blank' href='https://hatanach.geulah.org.il/verse/citation.php?verse=Jer31:20'/> (פרק לא פסוק כ)</a>הַצִּ֧יבִי לָ֣ךְ צִיֻּנִ֗ים שִׂ֤מִי לָךְ֙ תַּמְרוּרִ֔ים שִׁ֣תִי לִבֵּ֔ךְ לַֽמְסִלָּ֖ה דֶּ֣רֶךְ הָלָ֑כְתְּי֯ שׁ֚וּבִי בְּתוּלַ֣ת יִשְׂרָאֵ֔ל שֻׁ֖בִי אֶל־עָרַ֥יִךְ אֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer31:21'/> (פרק לא פסוק כא)</a>עַד־מָתַי֨ תִּתְחַמָּקִ֔ין הַבַּ֖ת הַשֹּֽׁובֵבָ֑ה כִּֽי־בָרָ֨א יְהֹוָ֤ה חֲדָשָׁה֙ בָּאָ֔רֶץ נְקֵבָ֖ה תְּסֹ֥ובֵֽב גָּֽבֶר׃ ס

<a target = '_blank' href='https://hatanach.geulah.org.il/verse/citation.php?verse=Jer31:22'/> (פרק לא פסוק כב)</a>כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל עֹ֣וד יֹֽאמְר֞וּ אֶת־הַדָּבָ֣ר הַזֶּ֗ה בְּאֶ֤רֶץ יְהוּדָה֨ וּבְעָרָ֔יו בְּשׁוּבִ֖י אֶת־שְׁבוּתָ֑ם יְבָֽרֶכְךָ֧ יְהֹוָ֛ה נְוֵה־צֶ֖דֶק הַ֥ר הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Jer31:23'/> (פרק לא פסוק כג)</a>וְיָ֥שְׁבוּ בָ֛הּ יְהוּדָ֥ה וְכָל־עָרָ֖יו יַחְדָּ֑ו אִכָּרִ֕ים וְנָֽסְע֖וּ בַּעֵֽדֶר׃

<a target = '_blank' href='https://hatanach.geulah.org.il/verse/citation.php?verse=Jer31:24'/> (פרק לא פסוק כד)</a>כִּ֥י הִרְוֵ֖יתִי נֶ֣פֶשׁ עֲיֵפָ֑ה וְכָל־נֶ֥פֶשׁ דָּֽאֲבָ֖ה מִלֵּֽאתִי׃

<a target = '_blank' href='https://hatanach.geulah.org.il/verse/citation.php?verse=Jer31:25'/> (פרק לא פסוק כה)</a>עַל־זֹ֖את הֱקִיצֹ֣תִי וָֽאֶרְאֶ֑ה וּשְׁנָתִ֖י עָ֥רְבָה לִּֽי׃ ס

<a target = '_blank' href='https://hatanach.geulah.org.il/verse/citation.php?verse=Jer31:26'/> (פרק לא פסוק כו)</a>הִנֵּ֛ה יָמִ֥ים בָּאִ֖ים נְאֻם־יְהֹוָ֑ה וְזָֽרַעְתִּ֗י אֶת־בֵּ֤ית יִשְׂרָאֵל֨ וְאֶת־בֵּ֣ית יְהוּדָ֔ה זֶ֥רַע אָדָ֖ם וְזֶ֥רַע בְּהֵמָֽה׃

<a target = '_blank' href='https://hatanach.geulah.org.il/verse/citation.php?verse=Jer31:27'/> (פרק לא פסוק כז)</a>וְהָיָ֞ה כַּֽאֲשֶׁ֧ר שָׁקַ֣דְתִּי עֲלֵיהֶ֗ם לִנְתֹ֧ושׁ וְלִנְתֹ֛וץ וְלַֽהֲרֹ֖ס וּלְהַֽאֲבִ֣יד וּלְהָרֵ֑עַ כֵּ֣ן אֶשְׁקֹ֧ד עֲלֵיהֶ֛ם לִבְנֹ֥ות וְלִנְטֹ֖ועַ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer31:28'/> (פרק לא פסוק כח)</a>בַּיָּמִ֣ים הָהֵ֔ם לֹא־יֹֽאמְר֣וּ עֹ֔וד אָבֹ֖ות אָ֣כְלוּ בֹ֑סֶר וְשִׁנֵּ֥י בָנִ֖ים תִּקְהֶֽינָה׃

<a target = '_blank' href='https://hatanach.geulah.org.il/verse/citation.php?verse=Jer31:29'/> (פרק לא פסוק כט)</a>כִּ֛י אִם־אִ֥ישׁ בַּֽעֲוֹנֹ֖ו יָמ֑וּת כָּל־הָֽאָדָ֛ם הָֽאֹכֵ֥ל הַבֹּ֖סֶר תִּקְהֶ֥ינָה שִׁנָּֽיו׃ 

<a target = '_blank' href='https://hatanach.geulah.org.il/verse/citation.php?verse=Jer31:30'/> (פרק לא פסוק ל)</a>הִנֵּ֛ה יָמִ֥ים בָּאִ֖ים נְאֻם־יְהֹוָ֑ה וְכָֽרַתִּ֗י אֶת־בֵּ֧ית יִשְׂרָאֵ֛ל וְאֶת־בֵּ֥ית יְהוּדָ֖ה בְּרִ֥ית חֲדָשָֽׁה׃

<a target = '_blank' href='https://hatanach.geulah.org.il/verse/citation.php?verse=Jer31:31'/> (פרק לא פסוק לא)</a>לֹ֣א כַבְּרִ֗ית אֲשֶׁ֤ר כָּרַ֨תִּי֨ אֶת־אֲבֹותָ֔ם בְּיֹום֙ הֶֽחֱזִיקִ֣י בְיָדָ֔ם לְהֹֽוצִיאָ֖ם מֵאֶ֖רֶץ מִצְרָ֑יִם אֲשֶׁר־הֵ֜מָּה הֵפֵ֣רוּ אֶת־בְּרִיתִ֗י וְאָֽנֹכִ֛י בָּעַ֥לְתִּי בָ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer31:32'/> (פרק לא פסוק לב)</a>כִּ֣י זֹ֣את הַבְּרִ֡ית אֲשֶׁ֣ר אֶכְרֹת֩ אֶת־בֵּ֨ית יִשְׂרָאֵ֜ל אַֽחֲרֵ֨י הַיָּמִ֤ים הָהֵם֙ נְאֻם־יְהֹוָ֔ה נָתַ֤תִּי אֶת־תֹּֽורָתִי֨ בְּקִרְבָּ֔ם וְעַל־לִבָּ֖ם אֶכְתֳּבֶ֑נָּה וְהָיִ֤יתִי לָהֶם֨ לֵֽאלֹהִ֔ים וְהֵ֖מָּה יִֽהְיוּ־לִ֥י לְעָֽם׃

<a target = '_blank' href='https://hatanach.geulah.org.il/verse/citation.php?verse=Jer31:33'/> (פרק לא פסוק לג)</a>וְלֹ֧א יְלַמְּד֣וּ עֹ֗וד אִ֣ישׁ אֶת־רֵעֵ֜הוּ וְאִ֤ישׁ אֶת־אָחִיו֨ לֵאמֹ֔ר דְּע֖וּ אֶת־יְהֹוָ֑ה כִּ֣י כ֯וּלָּם֩ יֵֽדְע֨וּ אֹותִ֜י לְמִקְּטַנָּ֤ם וְעַד־גְּדֹולָם֙ נְאֻם־יְהֹוָ֔ה כִּ֤י אֶסְלַח֙ לַֽעֲוֹנָ֔ם וּלְחַטָּאתָ֖ם לֹ֥א אֶזְכָּר־עֹֽוד׃ ס

<a target = '_blank' href='https://hatanach.geulah.org.il/verse/citation.php?verse=Jer31:34'/> (פרק לא פסוק לד)</a>כֹּ֣ה ׀ אָמַ֣ר יְהֹוָ֗ה נֹתֵ֥ן שֶׁ֨מֶשׁ֨ לְאֹ֣ור יֹומָ֔ם חֻקֹּ֛ת יָרֵ֥חַ וְכֹֽוכָבִ֖ים לְאֹ֣ור לָ֑יְלָה רֹגַ֤ע הַיָּם֙ וַיֶּֽהֱמ֣וּ גַלָּ֔יו יְהֹוָ֥ה צְבָאֹ֖ות שְׁמֹֽו׃

<a target = '_blank' href='https://hatanach.geulah.org.il/verse/citation.php?verse=Jer31:35'/> (פרק לא פסוק לה)</a>אִם־יָמֻ֜שׁוּ הַחֻקִּ֥ים הָאֵ֛לֶּה מִלְּפָנַ֖י נְאֻם־יְהֹוָ֑ה גַּם֩ זֶ֨רַע יִשְׂרָאֵ֜ל יִשְׁבְּת֗וּ מִֽהְיֹ֥ות גֹּ֛וי לְפָנַ֖י כָּל־הַיָּמִֽים׃ ס

<a target = '_blank' href='https://hatanach.geulah.org.il/verse/citation.php?verse=Jer31:36'/> (פרק לא פסוק לו)</a>כֹּ֣ה ׀ אָמַ֣ר יְהֹוָ֗ה אִם־יִמַּ֤דּוּ שָׁמַ֨יִם֨ מִלְמַ֔עְלָה וְיֵחָֽקְר֥וּ מֹֽוסְדֵי־אֶ֖רֶץ לְמָ֑טָּה גַּם־אֲנִ֞י אֶמְאַ֨ס בְּכָל־זֶ֧רַע יִשְׂרָאֵ֛ל עַל־כָּל־אֲשֶׁ֥ר עָשׂ֖וּ נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer31:37'/> (פרק לא פסוק לז)</a>הִנֵּ֛ה יָמִ֥ים ִָ֖֯ נְאֻם־יְהֹוָ֑ה וְנִבְנְתָ֤ה הָעִיר֙ לַֽיהֹוָ֔ה מִמִּגְדַּ֥ל חֲנַנְאֵ֖ל שַׁ֥עַר הַפִּנָּֽה׃

<a target = '_blank' href='https://hatanach.geulah.org.il/verse/citation.php?verse=Jer31:38'/> (פרק לא פסוק לח)</a>וְיָצָ֨א עֹ֜וד קַו֤ה֯ הַמִּדָּה֙ נֶגְדֹּ֔ו עַ֖ל גִּבְעַ֣ת גָּרֵ֑ב וְנָסַ֖ב גֹּעָֽתָה׃

<a target = '_blank' href='https://hatanach.geulah.org.il/verse/citation.php?verse=Jer31:39'/> (פרק לא פסוק לט)</a>וְכָל־הָעֵ֣מֶק הַפְּגָרִ֣ים ׀ וְהַדֶּ֡שֶׁן וְכָל־הַשְּׁרֵ֯מֹות֩ עַד־נַ֨חַל קִדְרֹ֜ון עַד־פִּנַּ֨ת שַׁ֤עַר הַסּוּסִים֙ מִזְרָ֔חָה קֹ֖דֶשׁ לַֽיהֹוָ֑ה לֹֽא־יִנָּתֵ֧שׁ וְֽלֹא־יֵֽהָרֵ֛ס עֹ֖וד לְעֹולָֽם׃ פ

<a target = '_blank' href='https://hatanach.geulah.org.il/verse/citation.php?verse=Jer32:1'/> (פרק לב פסוק א)</a>הַדָּבָ֞ר אֲשֶׁ֨ר הָיָ֤ה אֶֽל־יִרְמְיָ֨הוּ֨ מֵאֵ֣ת יְהֹוָ֔ה בַּשָּׁנָת֯֙ הָֽעֲשִׂרִ֔ית לְצִדְקִיָּ֖הוּ מֶ֣לֶךְ יְהוּדָ֑ה הִ֧יא הַשָּׁנָ֛ה שְׁמֹנֶֽה־עֶשְׂרֵ֥ה שָׁנָ֖ה לִנְבֽוּכַדְרֶאצַּֽר׃

<a target = '_blank' href='https://hatanach.geulah.org.il/verse/citation.php?verse=Jer32:2'/> (פרק לב פסוק ב)</a>וְאָ֗ז חֵ֚יל מֶ֣לֶךְ בָּבֶ֔ל צָרִ֖ים עַל־יְרֽוּשָׁלִָ֑ם וְיִרְמְיָ֣הוּ הַנָּבִ֗יא הָיָ֤ה כָלוּא֨ בַּֽחֲצַ֣ר הַמַּטָּרָ֔ה אֲשֶׁ֖ר בֵּֽית־מֶ֥לֶךְ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer32:3'/> (פרק לב פסוק ג)</a>אֲשֶׁ֣ר כְּלָאֹ֔ו צִדְקִיָּ֥הוּ מֶֽלֶךְ־יְהוּדָ֖ה לֵאמֹ֑ר מַדּוּעַ֩ אַתָּ֨ה נִבָּ֜א לֵאמֹ֗ר כֹּ֚ה אָמַ֣ר יְהֹוָ֔ה הִנְנִ֨י נֹתֵ֜ן אֶת־הָעִ֥יר הַזֹּ֛את בְּיַ֥ד מֶֽלֶךְ־בָּבֶ֖ל וּלְכָדָֽהּ׃

<a target = '_blank' href='https://hatanach.geulah.org.il/verse/citation.php?verse=Jer32:4'/> (פרק לב פסוק ד)</a>וְצִדְקִיָּ֨הוּ֨ מֶ֣לֶךְ יְהוּדָ֔ה לֹ֥א יִמָּלֵ֖ט מִיַּ֣ד הַכַּשְׂדִּ֑ים כִּֽי־הִנָּתֹ֤ן יִנָּתֵן֙ בְּיַ֣ד מֶֽלֶךְ־בָּבֶ֔ל וְדִבֶּר־פִּ֣יו עִם־פִּ֔יו וְעֵינָ֥יו אֶת־עֵינָ֖֯ו תִּרְאֶֽינָה׃

<a target = '_blank' href='https://hatanach.geulah.org.il/verse/citation.php?verse=Jer32:5'/> (פרק לב פסוק ה)</a>וּבָבֶ֞ל יֹולִ֤ךְ אֶת־צִדְקִיָּ֨הוּ֨ וְשָׁ֣ם יִֽהְיֶ֔ה עַד־פָּֽקְדִ֥י אֹתֹ֖ו נְאֻם־יְהֹוָ֑ה כִּ֧י תִלָּֽחֲמ֛וּ אֶת־הַכַּשְׂדִּ֖ים לֹ֥א תַצְלִֽיחוּ׃ ס

<a target = '_blank' href='https://hatanach.geulah.org.il/verse/citation.php?verse=Jer32:6'/> (פרק לב פסוק ו)</a>֯וַיֹּ֖אמֶר יִרְמְיָ֑הוּ הָיָ֥ה דְּבַר־יְהֹוָ֖ה אֵלַ֥י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer32:7'/> (פרק לב פסוק ז)</a>הִנֵּ֣ה חֲנַמְאֵ֗ל בֶּן־שַׁלֻּם֙ דֹּֽדְךָ֔ בָּ֥א אֵלֶ֖יךָ לֵאמֹ֑ר קְנֵ֣ה לְךָ֗ אֶת־שָׂדִי֙ אֲשֶׁ֣ר בָּֽ֯עֲנָתֹ֔ות כִּ֥י לְךָ֛ מִשְׁפַּ֥ט הַגְּאֻלָּ֖ה לִקְנֹֽות׃

<a target = '_blank' href='https://hatanach.geulah.org.il/verse/citation.php?verse=Jer32:8'/> (פרק לב פסוק ח)</a>וַיָּבֹ֣א אֵ֠לַי חֲנַמְאֵ֨ל בֶּן־דֹּדִ֜י כִּדְבַ֣ר יְהֹוָה֘ אֶל־חֲצַ֣ר הַמַּטָּרָה֒ וַיֹּ֣אמֶר אֵלַ֡י קְנֵ֣ה נָ֠א אֶת־שָׂדִ֨י אֲשֶׁר־בַּֽעֲנָתֹ֜ות אֲשֶׁ֣ר ׀ בְּאֶ֣רֶץ בִּנְיָמִ֗ין כִּ֣י לְךָ֞ מִשְׁפַּ֧ט הַֽיְרֻשָּׁ֛ה וּלְךָ֥ הַגְּאֻלָּ֖ה קְנֵה־לָ֑ךְ וָֽאֵדַ֕ע כִּ֥י דְבַר־יְהֹוָ֖ה הֽוּא׃

<a target = '_blank' href='https://hatanach.geulah.org.il/verse/citation.php?verse=Jer32:9'/> (פרק לב פסוק ט)</a>וָֽאֶקְנֶה֙ אֶת־הַשָּׂדֶ֔ה מֵאֵ֛ת חֲנַמְאֵ֥ל בֶּן־דֹּדִ֖י אֲשֶׁ֣ר בַּֽעֲנָתֹ֑ת וָֽאֶשְׁקֲלָה־לֹּו֙ אֶת־הַכֶּ֔סֶף שִׁבְעָ֥ה שְׁקָלִ֖ים וַֽעֲשָׂרָ֥ה הַכָּֽסֶף׃

<a target = '_blank' href='https://hatanach.geulah.org.il/verse/citation.php?verse=Jer32:10'/> (פרק לב פסוק י)</a>וָֽאֶכְתֹּ֤ב בַּסֵּ֨פֶר֨ וָֽאֶחְתֹּ֔ם וָֽאָעֵ֖ד עֵדִ֑ים וָֽאֶשְׁקֹ֥ל הַכֶּ֖סֶף בְּמֹֽאזְנָֽיִם׃

<a target = '_blank' href='https://hatanach.geulah.org.il/verse/citation.php?verse=Jer32:11'/> (פרק לב פסוק יא)</a>וָֽאֶקַּ֖ח אֶת־סֵ֣פֶר הַמִּקְנָ֑ה אֶת־הֶֽחָת֛וּם הַמִּצְוָ֥ה וְהַֽחֻקִּ֖ים וְאֶת־הַגָּלֽוּי׃

<a target = '_blank' href='https://hatanach.geulah.org.il/verse/citation.php?verse=Jer32:12'/> (פרק לב פסוק יב)</a>וָֽאֶתֵּ֞ן אֶת־הַסֵּ֣פֶר הַמִּקְנָ֗ה אֶל־בָּר֣וּךְ בֶּן־נֵֽרִיָּה֘ בֶּן־מַחְסֵיָה֒ לְעֵינֵי֨ חֲנַמְאֵ֣ל דֹּדִ֔י וּלְעֵינֵי֨ הָ֣עֵדִ֔ים הַכֹּֽתְבִ֖ים בְּסֵ֣פֶר הַמִּקְנָ֑ה לְעֵינֵי֨ כָּל־הַיְּהוּדִ֔ים הַיּֽשְׁבִ֖ים בַּֽחֲצַ֥ר הַמַּטָּרָֽה׃

<a target = '_blank' href='https://hatanach.geulah.org.il/verse/citation.php?verse=Jer32:13'/> (פרק לב פסוק יג)</a>וָֽאֲצַוֶּה֨ אֶת־בָּר֔וּךְ לְעֵֽינֵיהֶ֖ם לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer32:14'/> (פרק לב פסוק יד)</a>כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֗ל לָקֹ֣וחַ אֶת־הַסְּפָרִ֣ים הָאֵ֡לֶּה אֵ֣ת סֵפֶר֩ הַמִּקְנָ֨ה הַזֶּ֜ה וְאֵ֣ת הֶֽחָת֗וּם וְאֵ֨ת סֵ֤פֶר הַגָּלוּי֨ הַזֶּ֔ה וּנְתַתָּ֖ם בִּכְלִי־חָ֑רֶשׂ לְמַ֥עַן יַֽעַמְד֖וּ יָמִ֥ים רַבִּֽים׃ ס

<a target = '_blank' href='https://hatanach.geulah.org.il/verse/citation.php?verse=Jer32:15'/> (פרק לב פסוק טו)</a>כִּ֣י כֹ֥ה אָמַ֛ר יְהֹוָ֥ה צְבָאֹ֖ות אֱלֹהֵ֣י יִשְׂרָאֵ֑ל עֹ֣וד יִקָּנ֥וּ בָתִּ֛ים וְשָׂדֹ֥ות וּכְרָמִ֖ים בָּאָ֥רֶץ הַזֹּֽאת׃ פ

<a target = '_blank' href='https://hatanach.geulah.org.il/verse/citation.php?verse=Jer32:16'/> (פרק לב פסוק טז)</a>וָֽאֶתְפַּלֵּ֖ל אֶל־יְהֹוָ֑ה אַֽחֲרֵ֤י תִתִּי֙ אֶת־סֵ֣פֶר הַמִּקְנָ֔ה אֶל־בָּר֥וּךְ בֶּן־נֵֽרִיָּ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer32:17'/> (פרק לב פסוק יז)</a>אֲהָהּ֘ אֲדֹנָ֣י יֱהֹוִה֒ הִנֵּ֣ה ׀ אַתָּ֣ה עָשִׂ֗יתָ אֶת־הַשָּׁמַ֨יִם֨ וְאֶת־הָאָ֔רֶץ בְּכֹֽחֲךָ֨ הַגָּדֹ֔ול וּבִזְרֹֽעֲךָ֖ הַנְּטוּיָ֑ה לֹֽא־יִפָּלֵ֥א מִמְּךָ֖ כָּל־דָּבָֽר׃

<a target = '_blank' href='https://hatanach.geulah.org.il/verse/citation.php?verse=Jer32:18'/> (פרק לב פסוק יח)</a>עֹ֤שֶׂה חֶ֨סֶד֨ לַֽאֲלָפִ֔ים וּמְשַׁלֵּם֙ עֲוֹ֣ן אָבֹ֔ות אֶל־חֵ֥יק בְּנֵיהֶ֖ם אַֽחֲרֵיהֶ֑ם הָאֵ֤ל הַגָּדֹול֨ הַגִּבֹּ֔ור יְהֹוָ֥ה צְבָאֹ֖ות שְׁמֹֽו׃

<a target = '_blank' href='https://hatanach.geulah.org.il/verse/citation.php?verse=Jer32:19'/> (פרק לב פסוק יט)</a>גְּדֹל֨ הָֽעֵצָ֔ה וְרַ֖ב הָֽעֲלִֽילִיָּ֑ה אֲשֶׁר־עֵינֶ֣יךָ פְקֻחֹ֗ות עַל־כָּל־דַּרְכֵי֨ בְּנֵ֣י אָדָ֔ם לָתֵ֤ת לְאִישׁ֙ כִּדְרָכָ֔יו וְכִפְרִ֖י מַֽעֲלָלָֽיו׃

<a target = '_blank' href='https://hatanach.geulah.org.il/verse/citation.php?verse=Jer32:20'/> (פרק לב פסוק כ)</a>אֲשֶׁ֣ר שַׂ֠מְתָּ אֹתֹ֨ות וּמֹֽפְתִ֜ים בְּאֶ֤רֶץ מִצְרַ֨יִם֨ עַד־הַיֹּ֣ום הַזֶּ֔ה וּבְיִשְׂרָאֵ֖ל וּבָֽאָדָ֑ם וַתַּֽעֲשֶׂה־לְּךָ֥ שֵׁ֖ם כַּיֹּ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer32:21'/> (פרק לב פסוק כא)</a>וַתֹּצֵ֛א אֶת־עַמְּךָ֥ אֶת־יִשְׂרָאֵ֖ל מֵאֶ֣רֶץ מִצְרָ֑יִם בְּאֹתֹ֣ות וּבְמֹֽופְתִ֗ים וּבְיָ֤ד חֲזָקָה֙ וּבְאֶזְרֹ֣ועַ נְטוּיָ֔ה וּבְמֹורָ֖א גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer32:22'/> (פרק לב פסוק כב)</a>וַתִּתֵּ֤ן לָהֶם֙ אֶת־הָאָ֣רֶץ הַזֹּ֔את אֲשֶׁר־נִשְׁבַּ֥עְתָּ לַֽאֲבֹותָ֖ם לָתֵ֣ת לָהֶ֑ם אֶ֛רֶץ זָבַ֥ת חָלָ֖ב וּדְבָֽשׁ׃

<a target = '_blank' href='https://hatanach.geulah.org.il/verse/citation.php?verse=Jer32:23'/> (פרק לב פסוק כג)</a>וַיָּבֹ֜אוּ וַיִּֽרְשׁ֣וּ אֹתָ֗הּ וְלֹא־שָֽׁמְע֤וּ בְקֹולֶ֨ךָ֙ וּבְתֹרָֽו֯תְךָ֣ לֹא־הָלָ֔כ֯וּ אֵת֩ כָּל־אֲשֶׁ֨ר צִוִּ֧יתָה לָהֶ֛ם לַעֲשֹׂ֖ות לֹ֣א עָשׂ֑וּ וַתַּקְרֵ֣א אֹתָ֔ם אֵ֥ת כָּל־הָרָעָ֖ה הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer32:24'/> (פרק לב פסוק כד)</a>הִנֵּ֣ה הַסֹּֽלְלֹ֗ות בָּ֣אוּ הָעִיר֘ לְלָכְדָהּ֒ וְהָעִ֣יר נִתְּנָ֗ה בְּיַ֤ד הַכַּשְׂדִּים֙ הַנִּלְחָמִ֣ים עָלֶ֔יהָ מִפְּנֵ֛י הַחֶ֥רֶב וְהָֽרָעָ֖ב וְהַדָּ֑בֶר וַֽאֲשֶׁ֥ר דִּבַּ֛רְתָּ הָיָ֖ה וְהִנְּךָ֥ רֹאֶֽה׃

<a target = '_blank' href='https://hatanach.geulah.org.il/verse/citation.php?verse=Jer32:25'/> (פרק לב פסוק כה)</a>וְאַתָּ֞ה אָמַ֤רְתָּ אֵלַי֙ אֲדֹנָ֣י יֱהֹוִ֔ה קְנֵה־לְךָ֧ הַשָּׂדֶ֛ה בַּכֶּ֖סֶף וְהָעֵ֣ד עֵדִ֑ים וְהָעִ֛יר נִתְּנָ֖ה בְּיַ֥ד הַכַּשְׂדִּֽים׃ ס

<a target = '_blank' href='https://hatanach.geulah.org.il/verse/citation.php?verse=Jer32:26'/> (פרק לב פסוק כו)</a>וַיְהִי֙ דְּבַר־יְהֹוָ֔ה אֶֽל־יִרְמְיָ֖הוּ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer32:27'/> (פרק לב פסוק כז)</a>הִנֵּה֙ אֲנִ֣י יְהֹוָ֔ה אֱלֹהֵ֖י כָּל־בָּשָׂ֑ר הֲמִמֶּ֔נִּי יִפָּלֵ֖א כָּל־דָּבָֽר׃֯

<a target = '_blank' href='https://hatanach.geulah.org.il/verse/citation.php?verse=Jer32:28'/> (פרק לב פסוק כח)</a>לָכֵ֕ן כֹּ֖ה אָמַ֣ר יְהֹוָ֑ה הִֽנְנִ֣י נֹתֵן֩ אֶת־הָעִ֨יר הַזֹּ֜את בְּיַ֣ד הַכַּשְׂדִּ֗ים וּבְיַ֛ד נְבֽוּכַדְרֶאצַּ֥ר מֶֽלֶךְ־בָּבֶ֖ל וּלְכָדָֽהּ׃

<a target = '_blank' href='https://hatanach.geulah.org.il/verse/citation.php?verse=Jer32:29'/> (פרק לב פסוק כט)</a>וּבָ֣אוּ הַכַּשְׂדִּ֗ים הַנִּלְחָמִים֙ עַל־הָעִ֣יר הַזֹּ֔את וְהִצִּ֜יתוּ אֶת־הָעִ֥יר הַזֹּ֛את בָּאֵ֖שׁ וּשְׂרָפ֑וּהָ וְאֵ֣ת הַבָּתִּ֡ים אֲשֶׁר֩ קִטְּר֨וּ עַל־גַּגֹּֽותֵיהֶ֜ם לַבַּ֗עַל וְהִסִּ֤כוּ נְסָכִים֙ לֵֽאלֹהִ֣ים אֲחֵרִ֔ים לְמַ֖עַן הַכְעִסֵֽנִי׃

<a target = '_blank' href='https://hatanach.geulah.org.il/verse/citation.php?verse=Jer32:30'/> (פרק לב פסוק ל)</a>כִּֽי־הָי֨וּ בְנֵֽי־יִשְׂרָאֵ֜ל וּבְנֵ֣י יְהוּדָ֗ה אַ֣ךְ עֹשִׂ֥ים הָרַ֛ע בְּעֵינַ֖י מִנְּעֻרֹֽתֵיהֶ֑ם כִּ֣י בְנֵֽי־יִשְׂרָאֵ֗ל אַ֣ךְ מַכְעִסִ֥ים אֹתִ֛י בְּמַֽעֲשֵׂ֥ה יְדֵיהֶ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer32:31'/> (פרק לב פסוק לא)</a>כִּ֧י עַל־אַפִּ֣י וְעַל־חֲמָתִ֗י הָ֤יְתָה לִּי֙ הָעִ֣יר הַזֹּ֔את לְמִן־הַיֹּום֙ אֲשֶׁ֣ר בָּנ֣וּ אֹותָ֔הּ וְעַ֖ד הַיֹּ֣ום הַזֶּ֑ה לַֽהֲסִירָ֖הּ מֵעַ֥ל פָּנָֽי׃

<a target = '_blank' href='https://hatanach.geulah.org.il/verse/citation.php?verse=Jer32:32'/> (פרק לב פסוק לב)</a>עַ֠ל כָּל־רָעַ֨ת בְּנֵֽי־יִשְׂרָאֵ֜ל וּבְנֵ֣י יְהוּדָ֗ה אֲשֶׁ֤ר עָשׂוּ֙ לְהַכְעִסֵ֔נִי הֵ֤מָּה מַלְכֵיהֶם֙ שָֽׂרֵיהֶ֔ם כֹּֽהֲנֵיהֶ֖ם וּנְבִֽיאֵיהֶ֑ם וְאִ֣ישׁ יְהוּדָ֔ה וְיֽשְׁבֵ֖י יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer32:33'/> (פרק לב פסוק לג)</a>וַיִּפְנ֥וּ אֵלַ֛י עֹ֖רֶף וְלֹ֣א פָנִ֑ים וְלַמֵּ֤ד אֹתָם֙ הַשְׁכֵּ֣ם וְלַמֵּ֔ד וְאֵינָ֥ם שֹֽׁמְעִ֖ים לָקַ֥חַת מוּסָֽר׃

<a target = '_blank' href='https://hatanach.geulah.org.il/verse/citation.php?verse=Jer32:34'/> (פרק לב פסוק לד)</a>וַיָּשִׂ֣ימוּ שִׁקּֽוּצֵיהֶ֗ם בַּבַּ֛יִת אֲשֶׁר־נִקְרָֽא שְׁמִֽי־עָלָ֖יו לְטַמְּאֹֽו׃

<a target = '_blank' href='https://hatanach.geulah.org.il/verse/citation.php?verse=Jer32:35'/> (פרק לב פסוק לה)</a>וַיִּבְנוּ֩ אֶת־בָּמֹ֨ות הַבַּ֜עַל אֲשֶׁ֣ר ׀ בְּגֵ֣יא בֶן־הִנֹּ֗ם לְ֠הַֽעֲבִיר אֶת־בְּנֵיהֶ֣ם וְאֶת־בְּנֹֽותֵיהֶם֘ לַמֹּלֶךְ֒ אֲשֶׁ֣ר לֹֽא־צִוִּיתִ֗ים וְלֹ֤א עָֽלְתָה֙ עַל־לִבִּ֔י לַֽעֲשֹׂ֖ות הַתֹּֽועֵבָ֣ה הַזֹּ֑את לְמַ֖עַן הַחֲטִ֥י֯ אֶת־יְהוּדָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer32:36'/> (פרק לב פסוק לו)</a>וְעַתָּ֕ה לָכֵ֛ן כֹּֽה־אָמַ֥ר יְהֹוָ֖ה אֱלֹהֵ֣י יִשְׂרָאֵ֑ל אֶל־הָעִ֣יר הַזֹּ֔את אֲשֶׁ֣ר ׀ אַתֶּ֣ם אֹֽמְרִ֗ים נִתְּנָה֙ בְּיַ֣ד מֶֽלֶךְ־בָּבֶ֔ל בַּחֶ֖רֶב וּבָֽרָעָ֥ב וּבַדָּֽבֶר׃

<a target = '_blank' href='https://hatanach.geulah.org.il/verse/citation.php?verse=Jer32:37'/> (פרק לב פסוק לז)</a>הִֽנְנִ֤י מְקַבְּצָם֙ מִכָּל־הָ֣אֲרָצֹ֔ות אֲשֶׁ֨ר הִדַּחְתִּ֥ים שָׁ֛ם בְּאַפִּ֥י וּבַֽחֲמָתִ֖י וּבְקֶ֣צֶף גָּדֹ֑ול וַֽהֲשִֽׁבֹתִים֨ אֶל־הַמָּקֹ֣ום הַזֶּ֔ה וְהֽשַׁבְתִּ֖ים לָבֶֽטַח׃

<a target = '_blank' href='https://hatanach.geulah.org.il/verse/citation.php?verse=Jer32:38'/> (פרק לב פסוק לח)</a>וְהָ֥יוּ לִ֖י לְעָ֑ם וַֽאֲנִ֕י אֶהְיֶ֥ה לָהֶ֖ם לֵֽאלֹהִֽים׃

<a target = '_blank' href='https://hatanach.geulah.org.il/verse/citation.php?verse=Jer32:39'/> (פרק לב פסוק לט)</a>וְנָֽתַתִּ֨י לָהֶ֜ם לֵ֤ב אֶחָד֙ וְדֶ֣רֶךְ אֶחָ֔ד לְיִרְאָ֥ה אֹותִ֖י כָּל־הַיָּמִ֑ים לְטֹ֣וב לָהֶ֔ם וְלִבְנֵיהֶ֖ם אַֽחֲרֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer32:40'/> (פרק לב פסוק מ)</a>וְכָֽרַתִּ֤י לָהֶם֨ בְּרִ֣ית עֹולָ֔ם אֲשֶׁ֤ר לֹֽא־אָשׁוּב֙ מֵֽאַ֣חֲרֵיהֶ֔ם לְהֵֽיטִיבִ֖י אֹותָ֑ם וְאֶת־יִרְאָתִי֙ אֶתֵּ֣ן בִּלְבָבָ֔ם לְבִלְתִּ֖י ס֥וּר מֵֽעָלָֽי׃

<a target = '_blank' href='https://hatanach.geulah.org.il/verse/citation.php?verse=Jer32:41'/> (פרק לב פסוק מא)</a>וְשַׂשְׂתִּ֥י עֲלֵיהֶ֖ם לְהֵטִ֣יב אֹותָ֑ם וּנְטַעְתִּ֞ים בָּאָ֤רֶץ הַזֹּאת֨ בֶּֽאֱמֶ֔ת בְּכָל־לִבִּ֖י וּבְכָל־נַפְשִֽׁי׃ ס

<a target = '_blank' href='https://hatanach.geulah.org.il/verse/citation.php?verse=Jer32:42'/> (פרק לב פסוק מב)</a>כִּֽי־כֹה֨ אָמַ֣ר יְהֹוָ֔ה כַּֽאֲשֶׁ֤ר הֵבֵ֨אתִי֨ אֶל־הָעָ֣ם הַזֶּ֔ה אֵ֛ת כָּל־הָֽרָעָ֥ה הַגְּדֹולָ֖ה הַזֹּ֑את כֵּ֣ן אָֽנֹכִ֞י מֵבִ֤יא עֲלֵיהֶם֨ אֶת־כָּל־הַטֹּובָ֔ה אֲשֶׁ֥ר אָֽנֹכִ֖י דֹּבֵ֥ר עֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer32:43'/> (פרק לב פסוק מג)</a>וְנִקְנָ֥ה הַשָּׂדֶ֖ה בָּאָ֣רֶץ הַזֹּ֑את אֲשֶׁ֣ר ׀ אַתֶּ֣ם אֹֽמְרִ֗ים שְׁמָמָ֥ה הִיא֙ מֵאֵ֤ין אָדָם֨ וּבְהֵמָ֔ה נִתְּנָ֖ה בְּיַ֥ד הַכַּשְׂדִּֽים׃

<a target = '_blank' href='https://hatanach.geulah.org.il/verse/citation.php?verse=Jer32:44'/> (פרק לב פסוק מד)</a>שָׂדֹ֞ות בַּכֶּ֣סֶף יִקְנ֗וּ וְכָתֹ֨וב בַּסֵּ֥פֶר ׀ וְחָתֹום֮ וְהָעֵ֣ד עֵדִים֒ בְּאֶ֨רֶץ בִּנְיָמִ֜ן וּבִסְבִיבֵ֣י יְרֽוּשָׁלִַ֗ם וּבְעָרֵ֤י יְהוּדָה֙ וּבְעָרֵ֣י הָהָ֔ר וּבְעָרֵ֥י הַשְּׁפֵלָ֖ה וּבְעָרֵ֣י הַנֶּ֑גֶב כִּֽי־אָשִׁ֥יב אֶת־שְׁבוּתָ֖ם נְאֻם־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer33:1'/> (פרק לג פסוק א)</a>וַיְהִ֧י דְבַר־יְהֹוָ֛ה אֶל־יִרְמְיָ֖הוּ שֵׁנִ֑ית וְהוּא֨ עֹודֶ֣נּוּ עָצ֔וּר בַּֽחֲצַ֥ר הַמַּטָּרָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer33:2'/> (פרק לג פסוק ב)</a>כֹּֽה־אָמַ֥ר יְהֹוָ֖ה עֹשָׂ֑הּ יְהֹוָ֗ה יֹוצֵ֥ר אֹותָ֛הּ לַֽהֲכִינָ֖הּ יְהֹוָ֥ה ׀ שְׁמֹֽו׃

<a target = '_blank' href='https://hatanach.geulah.org.il/verse/citation.php?verse=Jer33:3'/> (פרק לג פסוק ג)</a>קְרָ֥א אֵלַ֖י וְאֶֽעֱנֶ֑ךָּ וְאַגִּ֧ידָה לְּךָ֛ גְּדֹלֹ֥ות וּבְצֻרֹ֖ות לֹ֥א יְדַעְתָּֽם׃ ס

<a target = '_blank' href='https://hatanach.geulah.org.il/verse/citation.php?verse=Jer33:4'/> (פרק לג פסוק ד)</a>כִּי֩ כֹ֨ה אָמַ֤ר יְהֹוָה֙ אֱלֹהֵ֣י יִשְׂרָאֵ֔ל עַל־בָּתֵּי֙ הָעִ֣יר הַזֹּ֔את וְעַל־בָּתֵּ֖י מַלְכֵ֣י יְהוּדָ֑ה הַנְּתֻצִ֕ים אֶל־הַסֹּֽלְלֹ֖ות וְאֶל־הֶחָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer33:5'/> (פרק לג פסוק ה)</a>בָּאִ֗ים לְהִלָּחֵם֙ אֶת־הַכַּשְׂדִּ֔ים וּלְמַלְאָם֙ אֶת־פִּגְרֵ֣י הָֽאָדָ֔ם אֲשֶׁ֥ר הִכֵּ֖יתִי בְאַפִּ֣י וּבַֽחֲמָתִ֑י וַֽאֲשֶׁ֨ר הִסְתַּ֤רְתִּי פָנַי֙ מֵֽהָעִ֣יר הַזֹּ֔את עַ֖ל כָּל־רָֽעָתָֽם׃

<a target = '_blank' href='https://hatanach.geulah.org.il/verse/citation.php?verse=Jer33:6'/> (פרק לג פסוק ו)</a>הִנְנִ֧י מַֽעֲלֶה־לָּ֛הּ אֲרֻכָ֥ה וּמַרְפֵּ֖א וּרְפָאתִ֑ם וְגִלֵּיתִ֣י לָהֶ֔ם עֲתֶ֥רֶת שָׁלֹ֖ום וֶֽאֱמֶֽת׃

<a target = '_blank' href='https://hatanach.geulah.org.il/verse/citation.php?verse=Jer33:7'/> (פרק לג פסוק ז)</a>וַֽהֲשִֽׁבֹתִי֙ אֶת־שְׁב֣וּת יְהוּדָ֔ה וְאֵ֖ת שְׁב֣וּת יִשְׂרָאֵ֑ל וּבְנִתִ֖ים כְּבָרִֽאשֹׁנָֽה׃

<a target = '_blank' href='https://hatanach.geulah.org.il/verse/citation.php?verse=Jer33:8'/> (פרק לג פסוק ח)</a>וְטִ֣הַרְתִּ֔ים מִכָּל־עֲוֹנָ֖ם אֲשֶׁ֣ר חָֽטְאוּ־לִ֑י וְסָֽלַחְתִּ֗י לְכָו֯ל־עֲוֹנֹֽותֵיהֶם֨ אֲשֶׁ֣ר חָֽטְאוּ־לִ֔י וַֽאֲשֶׁ֖ר פָּ֥שְׁעוּ בִֽי׃

<a target = '_blank' href='https://hatanach.geulah.org.il/verse/citation.php?verse=Jer33:9'/> (פרק לג פסוק ט)</a>וְהָ֣יְתָה לִּ֔י לְשֵׁ֤ם שָׂשֹׂון֨ לִתְהִלָּ֣ה וּלְתִפְאֶ֔רֶת לְכֹ֖ל גֹּויֵ֣י הָאָ֑רֶץ אֲשֶׁ֨ר יִשְׁמְע֜וּ אֶת־כָּל־הַטֹּובָ֗ה אֲשֶׁ֤ר אָֽנֹכִי֙ עֹשֶׂ֣ה אֹותָ֔ם וּפָֽחֲד֣וּ וְרָֽגְז֗וּ עַ֤ל כָּל־הַטֹּובָה֙ וְעַ֣ל כָּל־הַשָּׁלֹ֔ום אֲשֶׁ֥ר אָֽנֹכִ֖י עֹ֥שֶׂה לָּֽהּ׃ ס

<a target = '_blank' href='https://hatanach.geulah.org.il/verse/citation.php?verse=Jer33:10'/> (פרק לג פסוק י)</a>כֹּ֣ה ׀ אָמַ֣ר יְהֹוָ֗ה עֹוד֘ יִשָּׁמַ֣ע בַּמָּקֹֽום־הַזֶּה֒ אֲשֶׁר֙ אַתֶּ֣ם אֹֽמְרִ֔ים חָרֵ֣ב ה֔וּא מֵאֵ֥ין אָדָ֖ם וּמֵאֵ֣ין בְּהֵמָ֑ה בְּעָרֵ֤י יְהוּדָה֙ וּבְחֻצֹ֣ות יְרֽוּשָׁלִַ֔ם הַֽנְּשַׁמֹּ֗ות מֵאֵ֥ין אָדָ֛ם וּמֵאֵ֥ין יֹושֵׁ֖ב וּמֵאֵ֥ין בְּהֵמָֽה׃

<a target = '_blank' href='https://hatanach.geulah.org.il/verse/citation.php?verse=Jer33:11'/> (פרק לג פסוק יא)</a>קֹ֣ול שָׂשֹׂ֞ון וְקֹ֣ול שִׂמְחָ֗ה קֹ֣ול חָתָן֮ וְקֹ֣ול כַּלָּה֒ קֹ֣ול אֹֽמְרִ֡ים הֹודוּ֩ אֶת־יְהֹוָ֨ה צְבָאֹ֜ות כִּֽי־טֹ֤וב יְהֹוָה֙ כִּֽי־לְעֹולָ֣ם חַסְדֹּ֔ו מְבִאִ֥ים תֹּודָ֖ה בֵּ֣ית יְהֹוָ֑ה כִּֽי־אָשִׁ֧יב אֶת־שְׁבֽוּת־הָאָ֛רֶץ כְּבָרִֽאשֹׁנָ֖ה אָמַ֥ר יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer33:12'/> (פרק לג פסוק יב)</a>כֹּֽה־אָמַר֮ יְהֹוָ֣ה צְבָאֹות֒ עֹ֞וד יִֽהְיֶ֣ה ׀ בַּמָּקֹ֣ום הַזֶּ֗ה הֶֽחָרֵ֛ב מֵאֵֽין־אָדָ֥ם וְעַד־בְּהֵמָ֖ה וּבְכָל־עָרָ֑יו נְוֵ֣ה רֹעִ֔ים מַרְבִּצִ֖ים צֹֽאן׃

<a target = '_blank' href='https://hatanach.geulah.org.il/verse/citation.php?verse=Jer33:13'/> (פרק לג פסוק יג)</a>בְּעָרֵ֨י הָהָ֜ר בְּעָרֵ֤י הַשְּׁפֵלָה֨ וּבְעָרֵ֣י הַנֶּ֔גֶב וּבְאֶ֧רֶץ בִּנְיָמִ֛ן וּבִסְבִיבֵ֥י יְרֽוּשָׁלִַ֖ם וּבְעָרֵ֣י יְהוּדָ֑ה עֹ֣ד תַּֽעֲבֹ֧רְנָה הַצֹּ֛אן עַל־יְדֵ֥י מֹונֶ֖ה אָמַ֥ר יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer33:14'/> (פרק לג פסוק יד)</a>הִנֵּ֛ה יָמִ֥ים בָּאִ֖ים נְאֻם־יְהֹוָ֑ה וַֽהֲקִֽמֹתִי֙ אֶת־הַדָּבָ֣ר הַטֹּ֔וב אֲשֶׁ֥ר דִּבַּ֛רְתִּי אֶל־בֵּ֥ית יִשְׂרָאֵ֖ל וְעַל־בֵּ֥ית יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer33:15'/> (פרק לג פסוק טו)</a>בַּיָּמִ֤ים הָהֵם֙ וּבָעֵ֣ת הַהִ֔יא אַצְמִ֥יחַ לְדָוִ֖ד צֶ֣מַח צְדָקָ֑ה וְעָשָׂ֛ה מִשְׁפָּ֥ט וּצְדָקָ֖ה בָּאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer33:16'/> (פרק לג פסוק טז)</a>בַּיָּמִ֤ים הָהֵם֙ תִּוָּשַׁ֣ע יְהוּדָ֔ה וִירֽוּשָׁלִַ֖ם תִּשְׁכֹּ֣ון לָבֶ֑טַח וְזֶ֥ה אֲשֶׁר־יִקְרָא־לָ֖הּ יְהֹוָ֥ה ׀ צִדְקֵֽנוּ׃ ס

<a target = '_blank' href='https://hatanach.geulah.org.il/verse/citation.php?verse=Jer33:17'/> (פרק לג פסוק יז)</a>כִּי־כֹ֖ה אָמַ֣ר יְהֹוָ֑ה לֹֽא־יִכָּרֵ֣ת לְדָוִ֔ד אִ֕ישׁ ישֵׁ֖ב עַל־כִּסֵּ֥א בֵֽית־יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer33:18'/> (פרק לג פסוק יח)</a>וְלַכֹּֽהֲנִים֙ הַֽלְוִיִּ֔ם לֹֽא־יִכָּרֵ֥ת אִ֖ישׁ מִלְּפָנָ֑י מַֽעֲלֶ֨ה עֹולָ֜ה וּמַקְטִ֥יר מִנְחָ֛ה וְעֹ֥שֶׂה זֶּ֖בַח כָּל־הַיָּמִֽים׃ ס

<a target = '_blank' href='https://hatanach.geulah.org.il/verse/citation.php?verse=Jer33:19'/> (פרק לג פסוק יט)</a>וַיְהִי֙ דְּבַר־יְהֹוָ֔ה אֶֽל־יִרְמְיָ֖הוּ לֵאמֹֽ֯ור׃

<a target = '_blank' href='https://hatanach.geulah.org.il/verse/citation.php?verse=Jer33:20'/> (פרק לג פסוק כ)</a>כֹּ֚ה אָמַ֣ר יְהֹוָ֔ה אִם־תָּפֵ֙רוּ֙ אֶת־בְּרִיתִ֣י הַיֹּ֔ום וְאֶת־בְּרִיתִ֖י הַלָּ֑יְלָה וּלְבִלְתִּ֛י הֱיֹ֥ות יֹומָֽם־וָלַ֖יְלָה בְּעִתָּֽם׃

<a target = '_blank' href='https://hatanach.geulah.org.il/verse/citation.php?verse=Jer33:21'/> (פרק לג פסוק כא)</a>גַּם־בְּרִיתִ֤י תֻפַר֨ אֶת־דָּוִ֣ד עַבְדִּ֔י מִֽהְיֹֽות־לֹ֥ו בֵ֖ן מֹלֵ֣ךְ עַל־כִּסְאֹ֑ו וְאֶת־הַֽלְוִיִּ֥ם הַכֹּֽהֲנִ֖ים מְשָֽׁרְתָֽי׃

<a target = '_blank' href='https://hatanach.geulah.org.il/verse/citation.php?verse=Jer33:22'/> (פרק לג פסוק כב)</a>אֲשֶׁ֤ר לֹֽא־יִסָּפֵר֨ צְבָ֣א הַשָּׁמַ֔יִם וְלֹ֥א יִמַּ֖ד חֹ֣ול הַיָּ֑ם כֵּ֣ן אַרְבֶּ֗ה אֶת־זֶ֙רַע֙ דָּוִ֣ד עַבְדִּ֔י וְאֶת־הַֽלְוִיִּ֖ם מְשָֽׁרְתֵ֥י אֹתִֽי׃ ס

<a target = '_blank' href='https://hatanach.geulah.org.il/verse/citation.php?verse=Jer33:23'/> (פרק לג פסוק כג)</a>וַיְהִי֨ דְּבַר־יְהֹוָ֔ה אֶל־יִרְמְיָ֖הוּ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer33:24'/> (פרק לג פסוק כד)</a>הֲלֹ֣וא רָאִ֗יתָ מָה־הָעָ֤ם הַזֶּה֨ דִּבְּר֣וּ לֵאמֹ֔ר שְׁתֵּ֣י הַמִּשְׁפָּחֹ֗ות אֲשֶׁ֨ר בָּחַ֧ר יְהֹוָ֛ה בָּהֶ֖ם וַיִּמְאָסֵ֑ם וְאֶת־עַמִּי֨ יִנְאָצ֔וּן מִֽהְיֹ֥ות עֹ֖וד גֹּ֥וי לִפְנֵיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer33:25'/> (פרק לג פסוק כה)</a>כֹּ֚ה אָמַ֣ר יְהֹוָ֔ה אִם־לֹ֥א בְרִיתִ֖י יֹומָ֣ם וָלָ֑יְלָה חֻקֹּ֛ות שָׁמַ֥יִם וָאָ֖רֶץ לֹא־שָֽׂמְתִּי׃

<a target = '_blank' href='https://hatanach.geulah.org.il/verse/citation.php?verse=Jer33:26'/> (פרק לג פסוק כו)</a>גַּם־זֶ֣רַע יַֽ֠עֲקֹו֯ב וְדָוִ֨ד עַבְדִּ֜י אֶמְאַ֗ס מִקַּ֤חַת מִזַּרְעֹו֙ מֽשְׁלִ֔ים אֶל־זֶ֥רַע אַבְרָהָ֖ם יִשְׂחָ֣ק וְיַֽעֲקֹ֑ב כִּֽי־אָשִׁ֥ו֯ב אֶת־שְׁבוּתָ֖ם וְרִֽחַמְתִּֽים׃ פ

<a target = '_blank' href='https://hatanach.geulah.org.il/verse/citation.php?verse=Jer34:1'/> (פרק לד פסוק א)</a>הַדָּבָ֛ר אֲשֶׁר־הָיָ֥ה אֶל־יִרְמְיָ֖הוּ מֵאֵ֣ת יְהֹוָ֑ה וּנְבֽוּכַדְרֶאצַּ֣ר מֶֽלֶךְ־בָּבֶ֣ל ׀ וְֽכָל־חֵילֹ֡ו וְכָל־מַמְלְכֹ֣ות אֶרֶץ֩ מֶמְשֶׁ֨לֶת יָדֹ֜ו וְכָל־הָֽעַמִּ֗ים נִלְחָמִ֧ים עַל־יְרֽוּשָׁלִַ֛ם וְעַל־כָּל־עָרֶ֖יהָ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer34:2'/> (פרק לד פסוק ב)</a>כֹּֽה־אָמַ֤ר יְהֹוָה֨ אֱלֹהֵ֣י יִשְׂרָאֵ֔ל הָלֹךְ֙ וְאָ֣מַרְתָּ֔ אֶל־צִדְקִיָּ֖הוּ מֶ֣לֶךְ יְהוּדָ֑ה וְאָֽמַרְתָּ֣ אֵלָ֗יו כֹּ֚ה אָמַ֣ר יְהֹוָ֔ה הִֽנְנִ֨י נֹתֵ֜ן אֶת־הָעִ֤יר הַזֹּאת֙ בְּיַ֣ד מֶֽלֶךְ־בָּבֶ֔ל וּשְׂרָפָ֖הּ בָּאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Jer34:3'/> (פרק לד פסוק ג)</a>וְאַתָּ֗ה לֹ֚א תִמָּלֵט֙ מִיָּדֹ֔ו כִּ֚י תָּפֹ֣שׂ תִּתָּפֵ֔שׂ וּבְיָדֹ֖ו תִּנָּתֵ֑ן וְֽ֠עֵינֶיךָ אֶת־עֵינֵ֨י מֶֽלֶךְ־בָּבֶ֜ל תִּרְאֶ֗ינָה וּפִ֛יהוּ אֶת־פִּ֥יךָ יְדַבֵּ֖ר וּבָבֶ֥ל תָּבֹֽוא׃

<a target = '_blank' href='https://hatanach.geulah.org.il/verse/citation.php?verse=Jer34:4'/> (פרק לד פסוק ד)</a>אַ֚ךְ שְׁמַ֣ע דְּבַר־יְהֹוָ֔ה צִדְקִיָּ֖הוּ מֶ֣לֶךְ יְהוּדָ֑ה כֹּֽה־אָמַ֤ר יְהֹוָה֙ עָלֶ֔יךָ לֹ֥א תָמ֖וּת בֶּחָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer34:5'/> (פרק לד פסוק ה)</a>בְּשָׁלֹ֣ום תָּמ֗וּת וּכְמִשְׂרְפֹ֣ות אֲ֠בֹותֶיךָ הַמְּלָכִ֨ים הָרִֽאשֹׁנִ֜ים אֲשֶׁר־הָי֣וּ לְפָנֶ֗יךָ כֵּ֚ן יִשְׂרְפוּ־לָ֔ךְ וְהֹ֥וי אָדֹ֖ון יִסְפְּדוּ־לָ֑ךְ כִּֽי־דָבָ֥ר אֲנִי־דִבַּ֖רְתִּי נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer34:6'/> (פרק לד פסוק ו)</a>וַיְדַבֵּר֙ יִרְמְיָ֣הוּ הַנָּבִ֔יא אֶל־צִדְקִיָּ֖הוּ מֶ֣לֶךְ יְהוּדָ֑ה אֵ֛ת כָּל־הַדְּבָרִ֥ים הָאֵ֖לֶּה בִּירֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer34:7'/> (פרק לד פסוק ז)</a>וְחֵ֣יל מֶֽלֶךְ־בָּבֶ֗ל נִלְחָמִים֙ עַל־יְר֣וּשָׁלִַ֔ם וְעַ֛ל כָּל־עָרֵ֥י יְהוּדָ֖ה הַנֹּֽותָרֹ֑ות אֶל־לָכִישׁ֙ וְאֶל־עֲזֵקָ֔ה כִּ֣י הֵ֗נָּה נִשְׁאֲר֛וּ בְּעָרֵ֥י יְהוּדָ֖ה עָרֵ֥י מִבְצָֽר׃ ס

<a target = '_blank' href='https://hatanach.geulah.org.il/verse/citation.php?verse=Jer34:8'/> (פרק לד פסוק ח)</a>֯הַדָּבָ֛ר אֲשֶׁר־הָיָ֥ה אֶל־יִרְמְיָ֖הוּ מֵאֵ֣ת יְהֹוָ֑ה אַֽחֲרֵ֡י כְּרֹת֩ הַמֶּ֨לֶךְ צִדְקִיָּ֜הוּ בְּרִ֗ית אֶת־כָּל־הָעָם֙ אֲשֶׁ֣ר בִּירֽוּשָׁלִַ֔ם לִקְרֹ֥א לָהֶ֖ם דְּרֹֽור׃

<a target = '_blank' href='https://hatanach.geulah.org.il/verse/citation.php?verse=Jer34:9'/> (פרק לד פסוק ט)</a>לְ֠שַׁלַּח אִ֣ישׁ אֶת־עַבְדֹּ֞ו וְאִ֧ישׁ אֶת־שִׁפְחָתֹ֛ו הָֽעִבְרִ֥י וְהָֽעִבְרִיָּ֖ה חָפְשִׁ֑ים לְבִלְתִּ֧י עֲבָד־בָּ֛ם בִּֽיהוּדִ֥י אָחִ֖יהוּ אִֽישׁ׃

<a target = '_blank' href='https://hatanach.geulah.org.il/verse/citation.php?verse=Jer34:10'/> (פרק לד פסוק י)</a>וַיִּשְׁמְעוּ֩ כָל־הַשָּׂרִ֨ים וְכָל־הָעָ֜ם אֲשֶׁר־בָּ֣אוּ בַבְּרִ֗ית לְ֠שַׁלַּח אִ֣ישׁ אֶת־עַבְדֹּ֞ו וְאִ֤ישׁ אֶת־שִׁפְחָתֹו֙ חָפְשִׁ֔ים לְבִלְתִּ֥י עֲבָד־בָּ֖ם עֹ֑וד וַיִּשְׁמְע֖וּ וַיְשַׁלֵּֽחוּ׃

<a target = '_blank' href='https://hatanach.geulah.org.il/verse/citation.php?verse=Jer34:11'/> (פרק לד פסוק יא)</a>וַיָּשׁ֙וּבוּ֨ אַֽחֲרֵי־כֵ֔ן וַיָּשִׁ֗בוּ אֶת־הָֽעֲבָדִים֨ וְאֶת־הַשְּׁפָחֹ֔ות אֲשֶׁ֥ר שִׁלְּח֖וּ חָפְשִׁ֑ים וַיִּכְבְּי֯שׁ֥וּם לַעֲבָדִ֖ים וְלִשְׁפָחֹֽות׃ ס

<a target = '_blank' href='https://hatanach.geulah.org.il/verse/citation.php?verse=Jer34:12'/> (פרק לד פסוק יב)</a>וַיְהִ֤י דְבַר־יְהֹוָה֙ אֶל־יִרְמְיָ֔הוּ מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer34:13'/> (פרק לד פסוק יג)</a>כֹּֽה־אָמַ֥ר יְהֹוָ֖ה אֱלֹהֵ֣י יִשְׂרָאֵ֑ל אָֽנֹכִ֗י כָּרַ֤תִּי בְרִית֙ אֶת־אֲבֹ֣ותֵיכֶ֔ם בְּיֹ֨ום הֹֽוצִאִ֤י אֹותָם֙ מֵאֶ֣רֶץ מִצְרַ֔יִם מִבֵּ֥ית עֲבָדִ֖ים לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer34:14'/> (פרק לד פסוק יד)</a>מִקֵּ֣ץ שֶׁ֣בַע שָׁנִ֡ים תְּשַׁלְּח֡וּ אִישׁ֩ אֶת־אָחִ֨יו הָֽעִבְרִ֜י אֲשֶׁ֧ר יִמָּכֵ֣ר לְךָ֗ וַֽעֲבָֽדְךָ֙ שֵׁ֣שׁ שָׁנִ֔ים וְשִׁלַּחְתֹּ֥ו חָפְשִׁ֖י מֵֽעִמָּ֑ךְ וְלֹֽא־שָֽׁמְע֤וּ אֲבֹֽותֵיכֶם֨ אֵלַ֔י וְלֹ֥א הִטּ֖וּ אֶת־אָזְנָֽם׃

<a target = '_blank' href='https://hatanach.geulah.org.il/verse/citation.php?verse=Jer34:15'/> (פרק לד פסוק טו)</a>וַתָּשֻׁ֨בוּ אַתֶּ֜ם הַיֹּ֗ום וַתַּֽעֲשׂ֤וּ אֶת־הַיָּשָׁר֙ בְּעֵינַ֔י לִקְרֹ֥א דְרֹ֖ור אִ֣ישׁ לְרֵעֵ֑הוּ וַתִּכְרְת֤וּ בְרִית֙ לְפָנַ֔י בַּבַּ֕יִת אֲשֶׁר־נִקְרָ֥א שְׁמִ֖י עָלָֽיו׃

<a target = '_blank' href='https://hatanach.geulah.org.il/verse/citation.php?verse=Jer34:16'/> (פרק לד פסוק טז)</a>וַתָּשֻׁ֨בוּ֨ וַתְּחַלְּל֣וּ אֶת־שְׁמִ֔י וַתָּשִׁ֗בוּ אִ֤ישׁ אֶת־עַבְדֹּו֨ וְאִ֣ישׁ אֶת־שִׁפְחָתֹ֔ו אֲשֶׁר־שִׁלַּחְתֶּ֥ם חָפְשִׁ֖ים לְנַפְשָׁ֑ם וַתִּכְבְּשׁ֣וּ אֹתָ֔ם לִֽהְיֹ֣ות לָכֶ֔ם לַֽעֲבָדִ֖ים וְלִשְׁפָחֹֽות׃ ס

<a target = '_blank' href='https://hatanach.geulah.org.il/verse/citation.php?verse=Jer34:17'/> (פרק לד פסוק יז)</a>לָכֵן֮ כֹּֽה־אָמַ֣ר יְהֹוָה֒ אַתֶּם֙ לֹֽא־שְׁמַעְתֶּ֣ם אֵלַ֔י לִקְרֹ֣א דְרֹ֔ור אִ֥ישׁ לְאָחִ֖יו וְאִ֣ישׁ לְרֵעֵ֑הוּ הִֽנְנִ֣י קֹרֵא֩ לָכֶ֨ם דְּרֹ֜ור נְאֻם־יְהֹוָ֗ה אֶל־הַחֶ֨רֶב֨ אֶל־הַדֶּ֣בֶר וְאֶל־הָֽרָעָ֔ב וְנָֽתַתִּ֤י אֶתְכֶם֙ לְזַֽוֲעָ֯֔ה לְכֹ֖ל מַמְלְכֹ֥ות הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer34:18'/> (פרק לד פסוק יח)</a>וְנָֽתַתִּ֣י אֶת־הָֽאֲנָשִׁ֗ים הָעֹֽבְרִים֙ אֶת־בְּרִ֯תִ֔י אֲשֶׁ֤ר לֹֽא־הֵקִ֙ימוּ֙ אֶת־דִּבְרֵ֣י הַבְּרִ֔ית אֲשֶׁ֥ר כָּֽרְת֖וּ לְפָנָ֑י הָעֵ֨גֶל֨ אֲשֶׁ֣ר כָּֽרְת֣וּ לִשְׁנַ֔יִם וַיַּֽעַבְר֖וּ בֵּ֥ין בְּתָרָֽיו׃

<a target = '_blank' href='https://hatanach.geulah.org.il/verse/citation.php?verse=Jer34:19'/> (פרק לד פסוק יט)</a>שָׂרֵ֨י יְהוּדָ֜ה וְשָׂרֵ֣י יְרֽוּשָׁלִַ֗ם הַסָּֽרִסִים֨ וְהַכֹּ֣הֲנִ֔ים וְכֹ֖ל עַ֣ם הָאָ֑רֶץ הָעֹ֣בְרִ֔ים בֵּ֖ין בִּתְרֵ֥י הָעֵֽגֶל׃

<a target = '_blank' href='https://hatanach.geulah.org.il/verse/citation.php?verse=Jer34:20'/> (פרק לד פסוק כ)</a>וְנָֽתַתִּ֤י אֹותָם֙ בְּיַ֣ד אֹֽיְבֵיהֶ֔ם וּבְיַ֖ד מְבַקְשֵׁ֣י נַפְשָׁ֑ם וְהָֽיְתָ֤ה נִבְלָתָם֨ לְמַֽאֲכָ֔ל לְעֹ֥וף הַשָּׁמַ֖יִם וּלְבֶֽהֱמַ֥ת הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer34:21'/> (פרק לד פסוק כא)</a>וְאֶת־צִדְקִיָּ֨הוּ מֶֽלֶךְ־יְהוּדָ֜ה וְאֶת־שָׂרָ֗יו אֶתֵּן֙ בְּיַ֣ד אֹֽיְבֵיהֶ֔ם וּבְיַ֖ד מְבַקְשֵׁ֣י נַפְשָׁ֑ם וּבְיַ֗ד חֵ֚יל מֶ֣לֶךְ בָּבֶ֔ל הָֽעֹלִ֖ים מֵֽעֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer34:22'/> (פרק לד פסוק כב)</a>הִֽנְנִ֨י מְצַוֶּ֜ה נְאֻם־יְהֹוָ֗ה וַֽהֲשִׁ֨בֹתִ֜ים אֶל־הָעִ֤יר הַזֹּאת֨ וְנִלְחֲמ֣וּ עָלֶ֔יהָ וּלְכָד֖וּהָ וּשְׂרָפֻ֣הָ בָאֵ֑שׁ וְאֶת־עָרֵ֧י יְהוּדָ֛ה אֶתֵּ֥ן שְׁמָמָ֖ה מֵאֵ֥ין ישֵֽׁב׃ פ

<a target = '_blank' href='https://hatanach.geulah.org.il/verse/citation.php?verse=Jer35:1'/> (פרק לה פסוק א)</a>הַדָּבָ֛ר אֲשֶׁר־הָיָ֥ה אֶל־יִרְמְיָ֖הוּ מֵאֵ֣ת יְהֹוָ֑ה בִּימֵ֨י יְהֹֽויָקִ֧ים בֶּן־יֹֽאשִׁיָּ֛הוּ מֶ֥לֶךְ יְהוּדָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer35:2'/> (פרק לה פסוק ב)</a>הָלֹוךְ֘ אֶל־בֵּ֣ית הָרֵֽכָבִים֒ וְדִבַּרְתָּ֣ אֹותָ֔ם וַֽהֲבִֽאֹותָם֨ בֵּ֣ית יְהֹוָ֔ה אֶל־אַחַ֖ת הַלְּשָׁכֹ֑ות וְהִשְׁקִיתָ֥ אֹותָ֖ם יָֽיִן׃

<a target = '_blank' href='https://hatanach.geulah.org.il/verse/citation.php?verse=Jer35:3'/> (פרק לה פסוק ג)</a>וָֽאֶקַּ֞ח אֶת־יַֽאֲזַנְיָ֤ה בֶן־יִרְמְיָ֨הוּ֨ בֶּן־חֲבַצִּנְיָ֔ה וְאֶת־אֶחָ֖יו וְאֶת־כָּל־בָּנָ֑יו וְאֵ֖ת כָּל־בֵּ֥ית הָרֵֽכָבִֽים׃

<a target = '_blank' href='https://hatanach.geulah.org.il/verse/citation.php?verse=Jer35:4'/> (פרק לה פסוק ד)</a>וָֽאָבִ֤א אֹתָם֙ בֵּ֣ית יְהֹוָ֔ה אֶל־לִשְׁכַּ֗ת בְּנֵ֛י חָנָ֥ן בֶּן־יִגְדַּלְיָ֖הוּ אִ֣ישׁ הָֽאֱלֹהִ֑ים אֲשֶׁר־אֵ֨צֶל֨ לִשְׁכַּ֣ת הַשָּׂרִ֔ים אֲשֶׁ֣ר מִמַּ֗עַל לְלִשְׁכַּ֛ת מַֽעֲשֵׂיָ֥הוּ בֶן־שַׁלֻּ֖ם שֹׁמֵ֥ר הַסַּֽ֯ף׃

<a target = '_blank' href='https://hatanach.geulah.org.il/verse/citation.php?verse=Jer35:5'/> (פרק לה פסוק ה)</a>וָֽאֶתֵּ֞ן לִפְנֵ֣י ׀ בְּנֵ֣י בֵֽית־הָרֵֽכָבִ֗ים גְּבִעִ֛ים מְלֵאִ֥ים יַ֖יִן וְכֹסֹ֑ות וָֽאֹמַ֥ר אֲלֵיהֶ֖ם שְׁתוּ־יָֽיִן׃

<a target = '_blank' href='https://hatanach.geulah.org.il/verse/citation.php?verse=Jer35:6'/> (פרק לה פסוק ו)</a>וַיֹּֽאמְר֖וּ לֹ֣א נִשְׁתֶּה־יָּ֑יִן כִּי֩ יֹֽונָדָ֨ב בֶּן־רֵכָ֜ב אָבִ֗ינוּ צִוָּ֤ה עָלֵ֨ינוּ֨ לֵאמֹ֔ר לֹ֧א תִשְׁתּוּ־יַ֛יִן אַתֶּ֥ם וּבְנֵיכֶ֖ם עַד־עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer35:7'/> (פרק לה פסוק ז)</a>וּבַ֣יִת לֹֽא־תִבְנ֗וּ וְזֶ֤רַע לֹֽא־תִזְרָ֨ע֯וּ֨ וְכֶ֣רֶם לֹֽא־תִטָּ֔ע֯וּ וְלֹ֥א יִֽהְיֶ֖ה לָכֶ֑ם כִּ֠י בָּֽאֳהָלִ֤ים תֵּֽשְׁבוּ֙ כָּל־יְמֵיכֶ֔ם לְמַ֨עַן תִּֽחְי֜וּ יָמִ֤ים רַבִּים֙ עַל־פְּנֵ֣י הָֽאֲדָמָ֔ה אֲשֶׁ֥ר אַתֶּ֖ם גָּרִ֥ים שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer35:8'/> (פרק לה פסוק ח)</a>וַנִּשְׁמַ֗ע בְּקֹ֨ול יְהֹֽונָדָ֤ב בֶּן־רֵכָב֨ אָבִ֔ינוּ לְכֹ֖ל אֲשֶׁ֣ר צִוָּ֑נוּ לְבִלְתִּ֤י שְׁתֹֽות־יַ֨יִן֨ כָּל־יָמֵ֔ינוּ אֲנַ֣חְנוּ נָשֵׁ֔ינוּ בָּנֵ֖ינוּ וּבְנֹתֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer35:9'/> (פרק לה פסוק ט)</a>וּלְבִלְתִּ֛י בְּנֹ֥ות בָּתִּ֖ים לְשִׁבְתֵּ֑נוּ וְכֶ֧רֶם וְשָׂדֶ֛ה וָזֶ֖רַע לֹ֥א יִֽהְיֶה־לָּֽנוּ׃

<a target = '_blank' href='https://hatanach.geulah.org.il/verse/citation.php?verse=Jer35:10'/> (פרק לה פסוק י)</a>וַנֵּ֖שֶׁב בָּֽאֳהָלִ֑ים וַנִּשְׁמַ֣ע וַנַּ֔עַשׂ כְּכֹ֥ל אֲשֶׁר־צִוָּ֖נוּ יֹֽונָדָ֥ב אָבִֽינוּ׃

<a target = '_blank' href='https://hatanach.geulah.org.il/verse/citation.php?verse=Jer35:11'/> (פרק לה פסוק יא)</a>וַיְהִ֗י בַּֽעֲלֹ֨ות נְבֽוּכַדְרֶאצַּ֥ר מֶֽלֶךְ־בָּבֶל֘ אֶל־הָאָרֶץ֒ וַנֹּ֗אמֶר בֹּ֚אוּ וְנָבֹ֣וא יְרֽוּשָׁלִַ֔ם מִפְּנֵי֙ חֵ֣יל הַכַּשְׂדִּ֔ים וּמִפְּנֵ֖י חֵ֣יל אֲרָ֑ם וַנֵּ֖שֶׁב בִּירֽוּשָׁלִָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer35:12'/> (פרק לה פסוק יב)</a>וַיְהִי֙ דְּבַר־יְהֹוָ֔ה אֶל־יִרְמְיָ֖הוּ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer35:13'/> (פרק לה פסוק יג)</a>כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל הָלֹ֤ךְ וְאָֽמַרְתָּ֙ לְאִ֣ישׁ יְהוּדָ֔ה וּלְיֽשְׁבֵ֖י יְרֽוּשָׁלִָ֑ם הֲלֹ֨וא תִקְח֥וּ מוּסָ֛ר לִשְׁמֹ֥עַ אֶל־דְּבָרַ֖י נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer35:14'/> (פרק לה פסוק יד)</a>הוּקַ֡ם אֶת־דִּבְרֵ֣י יְהֹֽונָדָ֣ב בֶּן־רֵ֠כָב אֲשֶׁר־צִוָּ֨ה אֶת־בָּנָ֜יו לְבִלְתִּ֣י שְׁתֹֽות־יַ֗יִן וְלֹ֤א שָׁתוּ֙ עַד־הַיֹּ֣ום הַזֶּ֔ה כִּ֣י שָֽׁמְע֔וּ אֵ֖ת מִצְוַ֣ת אֲבִיהֶ֑ם וְאָ֨נֹכִ֜י דִּבַּ֤רְתִּי אֲלֵיכֶם֙ הַשְׁכֵּ֣ם וְדַבֵּ֔ר וְלֹ֥א שְׁמַעְתֶּ֖ם אֵלָֽי׃

<a target = '_blank' href='https://hatanach.geulah.org.il/verse/citation.php?verse=Jer35:15'/> (פרק לה פסוק טו)</a>וָֽאֶשְׁלַ֣ח אֲלֵיכֶ֣ם אֶת־כָּל־עֲבָדַ֣י הַנְּבִיאִ֣ים ׀ הַשְׁכֵּ֣ים וְשָׁלֹ֣חַ ׀ לֵאמֹ֡ר שֻֽׁבוּ־נָ֡א אִישׁ֩ מִדַּרְכֹּ֨ו הָֽרָעָ֜ה וְהֵיטִ֣יבוּ מַֽעַלְלֵיכֶ֗ם וְאַל־תֵּ֨לְכ֜וּ אַֽחֲרֵ֨י אֱלֹהִ֤ים אֲחֵרִים֙ לְעָבְדָ֔ם וּשְׁבוּ֙ אֶ֯ל־הָ֣אֲדָמָ֔ה אֲשֶׁר־נָתַ֥תִּי לָכֶ֖ם וְלַאֲבֹֽתֵיכֶ֑ם וְלֹ֤א הִטִּיתֶם֙ אֶ֯ת־אָזְנְכֶ֔ם וְלֹ֥א שְׁמַעְתֶּ֖ם אֵלָֽי׃

<a target = '_blank' href='https://hatanach.geulah.org.il/verse/citation.php?verse=Jer35:16'/> (פרק לה פסוק טז)</a>כִּ֣י הֵקִ֗ימוּ בְּנֵי֨ יְהֹֽונָדָ֣ב בֶּן־רֵכָ֔ב אֶת־מִצְוַ֥ת אֲבִיהֶ֖ם אֲשֶׁ֣ר צִוָּ֑ם וְהָעָ֣ם הַזֶּ֔ה לֹ֥א שָֽׁמְע֖וּ אֵלָֽי׃

<a target = '_blank' href='https://hatanach.geulah.org.il/verse/citation.php?verse=Jer35:17'/> (פרק לה פסוק יז)</a>לָ֠כֵן כֹּֽה־אָמַ֨ר יְהֹוָ֜ה אֱלֹהֵ֤י צְבָאֹות֙ אֱלֹהֵ֣י יִשְׂרָאֵ֔ל הִֽנְנִ֧י מֵבִ֣יא אֶל־יְהוּדָ֗ה וְאֶ֤ל כָּל־יֹֽושְׁבֵי֨ יְר֣וּשָׁלִַ֔ם אֵ֚ת כָּל־הָ֣רָעָ֔ה אֲשֶׁ֥ר דִּבַּ֖רְתִּי עֲלֵיהֶ֑ם יַ֣עַן דִּבַּ֤רְתִּי אֲלֵיהֶם֙ וְלֹ֣א שָׁמֵ֔עוּ וָֽאֶקְרָ֥א לָהֶ֖ם וְלֹ֥א עָנֽוּ׃

<a target = '_blank' href='https://hatanach.geulah.org.il/verse/citation.php?verse=Jer35:18'/> (פרק לה פסוק יח)</a>וּלְבֵ֨ית הָרֵֽכָבִ֜ים אָמַ֣ר יִרְמְיָ֗הוּ כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל יַ֚עַן אֲשֶׁ֣ר שְׁמַעְתֶּ֔ם עַל־מִצְוַ֖ת יְהֹֽונָדָ֣ב אֲבִיכֶ֑ם וַתִּשְׁמְרוּ֨ אֶת־כָּל־מִצְוֹתָ֔יו וַתַּֽעֲשׂ֔וּ כְּכֹ֥ל אֲשֶׁר־צִוָּ֖ה אֶתְכֶֽם׃

<a target = '_blank' href='https://hatanach.geulah.org.il/verse/citation.php?verse=Jer35:19'/> (פרק לה פסוק יט)</a>לָכֵ֗ן כֹּ֥ה אָמַ֛ר יְהֹוָ֥ה צְבָאֹ֖ות אֱלֹהֵ֣י יִשְׂרָאֵ֑ל לֹֽא־יִכָּרֵ֨ת אִ֜ישׁ לְיֹֽונָדָ֧ב בֶּן־רֵכָ֛ב עֹמֵ֥ד לְפָנַ֖י כָּל־הַיָּמִֽים׃ פ

<a target = '_blank' href='https://hatanach.geulah.org.il/verse/citation.php?verse=Jer36:1'/> (פרק לו פסוק א)</a>וַיְהִי֨ בַּשָּׁנָ֣ה הָֽרְבִיעִ֔ת לִיהֹֽויָקִ֥ים בֶּן־יֹֽאשִׁיָּ֖הוּ מֶ֣לֶךְ יְהוּדָ֑ה הָיָ֞ה הַדָּבָ֤ר הַזֶּה֙ אֶל־יִרְמְיָ֔הוּ מֵאֵ֥ת יְהֹוָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer36:2'/> (פרק לו פסוק ב)</a>קַח־לְךָ֘ מְגִלַּת־סֵפֶר֒ וְכָֽתַבְתָּ֣ אֵלֶ֗יהָ אֵ֣ת כָּל־הַדְּבָרִ֞ים אֲשֶׁ֨ר דִּבַּ֧רְתִּי אֵלֶ֛יךָ עַל־יִשְׂרָאֵ֥ל וְעַל־יְהוּדָ֖ה וְעַל־כָּל־הַגֹּויִ֑ם מִיֹּ֞ום דִּבַּ֤רְתִּי אֵלֶ֨יךָ֨ מִימֵ֣י יֹֽאשִׁיָּ֔הוּ וְעַ֖ד הַיֹּ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer36:3'/> (פרק לו פסוק ג)</a>אוּלַ֤י יִשְׁמְעוּ֨ בֵּ֣ית יְהוּדָ֔ה אֵ֚ת כָּל־הָ֣רָעָ֔ה אֲשֶׁ֛ר אָֽנֹכִ֥י חשֵׁ֖ב לַֽעֲשֹׂ֣ות לָהֶ֑ם לְמַ֣עַן יָשׁ֗וּבוּ אִ֚ישׁ מִדַּרְכֹּ֣ו הָֽרָעָ֔ה וְסָֽלַחְתִּ֥י לַֽעֲוֹנָ֖ם וּלְחַטָּאתָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer36:4'/> (פרק לו פסוק ד)</a>וַיִּקְרָ֣א יִרְמְיָ֔הוּ אֶת־בָּר֖וּךְ בֶּן־נֵֽרִיָּ֑ה וַיִּכְתֹּ֨ב בָּר֜וּךְ מִפִּ֣י יִרְמְיָ֗הוּ אֵ֣ת כָּל־דִּבְרֵ֧י יְהֹוָ֛ה אֲשֶׁר־דִּבֶּ֥ר אֵלָ֖יו עַל־מְגִלַּת־סֵֽפֶר׃

<a target = '_blank' href='https://hatanach.geulah.org.il/verse/citation.php?verse=Jer36:5'/> (פרק לו פסוק ה)</a>וַיְצַוֶּ֣ה יִרְמְיָ֔הוּ אֶת־בָּר֖וּךְ לֵאמֹ֑ר אֲנִ֣י עָצ֔וּר לֹ֣א אוּכַ֔ל לָבֹ֖וא בֵּ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer36:6'/> (פרק לו פסוק ו)</a>וּבָאתָ֣ אַתָּ֡ה וְֽקָרָ֣אתָ בַמְּגִלָּ֣ה אֲשֶׁר־כָּתַ֣בְתָּ מִפִּי֩ אֶת־דִּבְרֵ֨י יְהֹוָ֜ה בְּאָזְנֵ֥י הָעָ֛ם בֵּ֥ית יְהֹוָ֖ה בְּיֹ֣ום צֹ֑ום וְגַ֨ם בְּאָזְנֵ֧י כָל־יְהוּדָ֛ה הַבָּאִ֥ים מֵעָֽרֵיהֶ֖ם תִּקְרָאֵֽם׃

<a target = '_blank' href='https://hatanach.geulah.org.il/verse/citation.php?verse=Jer36:7'/> (פרק לו פסוק ז)</a>אוּלַ֞י תִּפֹּ֤ל תְּחִנָּתָם֙ לִפְנֵ֣י יְהֹוָ֔ה וְיָשֻׁ֕בוּ אִ֖ישׁ מִדַּרְכֹּ֣ו הָרָעָ֑ה כִּֽי־גָדֹ֤ול הָאַף֙ וְהַ֣חֵמָ֔ה אֲשֶׁר־דִּבֶּ֥ר יְהֹוָ֖ה אֶל־הָעָ֥ם הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer36:8'/> (פרק לו פסוק ח)</a>וַיַּ֗עַשׂ בָּרוּךְ֙ בֶּן־נֵ֣רִיָּ֔ה כְּכֹ֥ל אֲשֶׁר־צִוָּ֖הוּ יִרְמְיָ֣הוּ הַנָּבִ֑יא לִקְרֹ֥א בַסֵּ֛פֶר דִּבְרֵ֥י יְהֹוָ֖ה בֵּ֥ית יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer36:9'/> (פרק לו פסוק ט)</a>וַיְהִ֣י בַשָּׁנָ֣ה הַֽ֠חֲמִשִׁית לִיהֹֽויָקִ֨ים בֶּן־יֹֽאשִׁיָּ֤הוּ מֶֽלֶךְ־יְהוּדָה֨ בַּחֹ֣דֶשׁ הַתְּשִׁעִ֔י קָֽרְא֙וּ צֹ֜ום לִפְנֵ֧י יְהֹוָ֛ה כָּל־הָעָ֖ם בִּירֽוּשָׁלִָ֑ם וְכָל־הָעָ֗ם הַבָּאִ֛ים מֵֽעָרֵ֥י יְהוּדָ֖ה בִּירֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer36:10'/> (פרק לו פסוק י)</a>וַיִּקְרָ֨א בָר֥וּךְ בַּסֵּ֛פֶר אֶת־דִּבְרֵ֥י יִרְמְיָ֖הוּ בֵּ֣ית יְהֹוָ֑ה בְּלִשְׁכַּ֡ת גְּמַרְיָהוּ֩ בֶן־שָׁפָ֨ן הַסֹּפֵ֜ר בֶּֽחָצֵ֣ר הָֽעֶלְיֹ֗ון פֶּ֣תַח שַׁ֤עַר בֵּֽית־יְהֹוָה֨ הֶֽחָדָ֔שׁ בְּאָזְנֵ֖י כָּל־הָעָֽם׃

<a target = '_blank' href='https://hatanach.geulah.org.il/verse/citation.php?verse=Jer36:11'/> (פרק לו פסוק יא)</a>וַ֠יִּשְׁמַ֗ע מִכָ֨יְהוּ בֶן־גְּמַרְיָ֧הוּ בֶן־שָׁפָ֛ן אֶת־כָּל־דִּבְרֵ֥י יְהֹוָ֖ה מֵעַל־הַסֵּֽפֶר׃

<a target = '_blank' href='https://hatanach.geulah.org.il/verse/citation.php?verse=Jer36:12'/> (פרק לו פסוק יב)</a>וַיֵּ֤רֶד בֵּֽית־הַמֶּ֨לֶךְ֨ עַל־לִשְׁכַּ֣ת הַסֹּפֵ֔ר וְהִ֨נֵּה־שָׁ֔ם כָּל־הַשָּׂרִ֖ים יֹֽושְׁבִ֑ים אֱלִֽישָׁמָ֣ע הַסֹּפֵ֡ר וּדְלָיָ֣הּוּ בֶן־שְׁ֠מַעְיָהוּ וְאֶלְנָתָ֨ן בֶּן־עַכְבֹּ֜ור וּגְמַרְיָ֧הוּ בֶן־שָׁפָ֛ן וְצִדְקִיָּ֥הוּ בֶן־חֲנַנְיָ֖הוּ וְכָל־הַשָּׂרִֽים׃

<a target = '_blank' href='https://hatanach.geulah.org.il/verse/citation.php?verse=Jer36:13'/> (פרק לו פסוק יג)</a>וַיַּגֵּ֤ד לָהֶם֨ מִיכָ֔יְהוּ אֵ֥ת כָּל־הַדְּבָרִ֖ים אֲשֶׁ֣ר שָׁמֵ֑עַ בִּקְרֹ֥א בָר֛וּךְ בַּסֵּ֖פֶר בְּאָזְנֵ֥י הָעָֽם׃

<a target = '_blank' href='https://hatanach.geulah.org.il/verse/citation.php?verse=Jer36:14'/> (פרק לו פסוק יד)</a>וַיִּשְׁלְח֨וּ כָל־הַשָּׂרִ֜ים אֶל־בָּר֗וּךְ אֶת־יְהוּדִ֡י בֶּן־נְ֠תַנְיָהוּ בֶּן־שֶֽׁלֶמְיָ֣הוּ בֶן־כּוּשִׁי֘ לֵאמֹר֒ הַמְּגִלָּ֗ה אֲשֶׁ֨ר קָרָ֤אתָ בָּהּ֙ בְּאָזְנֵ֣י הָעָ֔ם קָחֶ֥נָּה בְיָֽדְךָ֖ וָלֵ֑ךְ וַ֠יִּקַּח בָּר֨וּךְ בֶּן־נֵֽרִיָּ֤הוּ אֶת־הַמְּגִלָּה֨ בְּיָדֹ֔ו וַיָּבֹ֖א אֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer36:15'/> (פרק לו פסוק טו)</a>וַיֹּֽאמְר֣וּ אֵלָ֔יו שֵֽׁב־נָ֕א וּקְרָאֶ֖נָּה בְּאָזְנֵ֑ינוּ וַיִּקְרָ֥א בָר֖וּךְ בְּאָזְנֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer36:16'/> (פרק לו פסוק טז)</a>וַיְהִ֗י כְּשָׁמְעָם֨ אֶת־כָּל־הַדְּבָרִ֔ים פָּֽחֲד֖וּ אִ֣ישׁ אֶל־רֵעֵ֑הוּ וַיֹּֽאמְרוּ֨ אֶל־בָּר֔וּךְ הַגֵּ֤יד נַגִּיד֨ לַמֶּ֔לֶךְ אֵ֖ת כָּל־הַדְּבָרִ֥ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer36:17'/> (פרק לו פסוק יז)</a>וְאֶ֨ת־בָּר֔וּךְ שָֽׁאֲל֖וּ לֵאמֹ֑ר הַגֶּד־נָ֣א לָ֔נוּ אֵ֗יךְ כָּתַ֛בְתָּ אֶת־כָּל־הַדְּבָרִ֥ים הָאֵ֖לֶּה מִפִּֽיו׃

<a target = '_blank' href='https://hatanach.geulah.org.il/verse/citation.php?verse=Jer36:18'/> (פרק לו פסוק יח)</a>וַיֹּ֤אמֶר לָהֶם֨ בָּר֔וּךְ מִפִּיו֨ יִקְרָ֣א אֵלַ֔י אֵ֥ת כָּל־הַדְּבָרִ֖ים הָאֵ֑לֶּה וַֽאֲנִ֛י כֹּתֵ֥ב עַל־הַסֵּ֖פֶר בַּדְּיֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer36:19'/> (פרק לו פסוק יט)</a>וַיֹּֽאמְר֤וּ הַשָּׂרִים֨ אֶל־בָּר֔וּךְ לֵ֥ךְ הִסָּתֵ֖ר אַתָּ֣ה וְיִרְמְיָ֑הוּ וְאִ֥ישׁ אַל־יֵדַ֖ע אֵיפֹ֥ה אַתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer36:20'/> (פרק לו פסוק כ)</a>וַיָּבֹ֤אוּ אֶל־הַמֶּ֨לֶךְ֨ חָצֵ֔רָה וְאֶת־הַמְּגִלָּ֣ה הִפְקִ֔דוּ בְּלִשְׁכַּ֖ת אֱלִֽישָׁמָ֣ע הַסֹּפֵ֑ר וַיַּגִּ֨ידוּ֙ בְּאָזְנֵ֣י הַמֶּ֔לֶךְ אֵ֖ת כָּל־הַדְּבָרִֽים׃

<a target = '_blank' href='https://hatanach.geulah.org.il/verse/citation.php?verse=Jer36:21'/> (פרק לו פסוק כא)</a>וַיִּשְׁלַ֨ח הַמֶּ֜לֶךְ אֶת־יְהוּדִ֗י לָקַ֨חַת֙ אֶת־הַמְּגִלָּ֔ה וַיִּ֨קָּחֶ֔הָ מִלִּשְׁכַּ֖ת אֱלִֽישָׁמָ֣ע הַסֹּפֵ֑ר וַיִּקְרָאֶ֤הָ יְהוּדִי֙ בְּאָזְנֵ֣י הַמֶּ֔לֶךְ וּבְאָזְנֵי֙ כָּל־הַשָּׂרִ֔ים הָעֹֽמְדִ֖ים מֵעַ֥ל הַמֶּֽלֶךְ׃

<a target = '_blank' href='https://hatanach.geulah.org.il/verse/citation.php?verse=Jer36:22'/> (פרק לו פסוק כב)</a>וְהַמֶּ֗לֶךְ יֹושֵׁב֨ בֵּ֣ית הַחֹ֔רֶף בַּחֹ֖דֶשׁ הַתְּשִׁיעִ֑י וְאֶת־הָאָ֖ח לְפָנָ֥יו מְבֹעָֽרֶת׃

<a target = '_blank' href='https://hatanach.geulah.org.il/verse/citation.php?verse=Jer36:23'/> (פרק לו פסוק כג)</a>וַיְהִ֣י ׀ כִּקְרֹ֣וא יְהוּדִ֗י שָׁל֣שׁ דְּלָתֹות֘ וְאַרְבָּעָה֒ יִקְרָעֶ֨הָ֙ בְּתַ֣עַר הַסֹּפֵ֔ר וְהַשְׁלֵ֕ךְ אֶל־הָאֵ֖שׁ אֲשֶׁ֣ר אֶל־הָאָ֑ח עַד־תֹּם֨ כָּל־הַמְּגִלָּ֔ה עַל־הָאֵ֖שׁ אֲשֶׁ֥ר עַל־הָאָֽח׃

<a target = '_blank' href='https://hatanach.geulah.org.il/verse/citation.php?verse=Jer36:24'/> (פרק לו פסוק כד)</a>וְלֹ֣א פָֽחֲד֔וּ וְלֹ֥א קָֽרְע֖וּ אֶת־בִּגְדֵיהֶ֑ם הַמֶּ֨לֶךְ֙ וְכָל־עֲבָדָ֔יו הַשֹּׁ֣מְעִ֔ים אֵ֖ת כָּל־הַדְּבָרִ֥ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer36:25'/> (פרק לו פסוק כה)</a>וְגַם֩ אֶלְנָתָ֨ן וּדְלָיָ֤הוּ וּגְמַרְיָ֨הוּ֨ הִפְגִּ֣עוּ בַמֶּ֔לֶךְ לְבִלְתִּ֥י שְׂרֹ֣ף אֶת־הַמְּגִלָּ֑ה וְלֹ֥א שָׁמַ֖ע אֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer36:26'/> (פרק לו פסוק כו)</a>וַיְצַוֶּ֣ה הַ֠מֶּלֶךְ אֶת־יְרַחְמְאֵ֨ל בֶּן־הַמֶּ֜לֶךְ וְאֶת־שְׂרָיָ֣הוּ בֶן־עַזְרִיאֵ֗ל וְאֶת־שֶֽׁלֶמְיָ֨הוּ֨ בֶּֽן־עַבְדְּאֵ֔ל לָקַ֨חַת֙ אֶת־בָּר֣וּךְ הַסֹּפֵ֔ר וְאֵ֖ת יִרְמְיָ֣הוּ הַנָּבִ֑יא וַיַּסְתִּרֵ֖ם יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer36:27'/> (פרק לו פסוק כז)</a>וַיְהִ֥י דְבַר־יְהֹוָ֖ה אֶל־יִרְמְיָ֑הוּ אַֽחֲרֵ֣י ׀ שְׂרֹ֣ף הַמֶּ֗לֶךְ אֶת־הַמְּגִלָּה֨ וְאֶת־הַדְּבָרִ֔ים אֲשֶׁ֨ר כָּתַ֥ב בָּר֛וּךְ מִפִּ֥י יִרְמְיָ֖הוּ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer36:28'/> (פרק לו פסוק כח)</a>שׁ֥וּב קַח־לְּךָ֖ מְגִלָּ֣ה אַחֶ֑רֶת וּכְתֹ֣ב עָלֶ֗יהָ אֵ֤ת כָּל־הַדְּבָרִים֨ הָרִ֣אשֹׁנִ֔ים אֲשֶׁ֣ר הָי֗וּ עַל־הַמְּגִלָּה֨ הָרִ֣אשֹׁנָ֔ה אֲשֶׁ֥ר שָׂרַ֖ף יְהֹֽויָקִ֥ים מֶֽלֶךְ־יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer36:29'/> (פרק לו פסוק כט)</a>וְעַל־יְהֹֽויָקִ֤ים מֶֽלֶךְ־יְהוּדָה֙ תֹּאמַ֔ר כֹּ֖ה אָמַ֣ר יְהֹוָ֑ה אַ֠תָּה שָׂרַ֜פְתָּ אֶת־הַמְּגִלָּ֤ה הַזֹּאת֨ לֵאמֹ֔ר מַדּוּעַ֩ כָּתַ֨בְתָּ עָלֶ֜יהָ לֵאמֹ֗ר בֹּ֤א יָבֹוא֨ מֶ֣לֶךְ בָּבֶ֔ל וְהִשְׁחִית֙ אֶת־הָאָ֣רֶץ הַזֹּ֔את וְהִשְׁבִּ֥ית מִמֶּ֖נָּה אָדָ֥ם וּבְהֵמָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer36:30'/> (פרק לו פסוק ל)</a>לָכֵ֞ן כֹּֽה־אָמַ֣ר יְהֹוָ֗ה עַל־יְהֹֽויָקִים֨ מֶ֣לֶךְ יְהוּדָ֔ה לֹא־יִֽהְיֶה־לֹּ֥ו יֹושֵׁ֖ב עַל־כִּסֵּ֣א דָוִ֑ד וְנִבְלָתֹו֙ תִּֽהְיֶ֣ה מֻשְׁלֶ֔כֶת לַחֹ֥רֶב בַּיֹּ֖ום וְלַקֶּ֥רַח בַּלָּֽיְלָה׃

<a target = '_blank' href='https://hatanach.geulah.org.il/verse/citation.php?verse=Jer36:31'/> (פרק לו פסוק לא)</a>וּפָֽקַדְתִּ֨י עָלָ֧יו וְעַל־זַרְעֹ֛ו וְעַל־עֲבָדָ֖יו אֶת־עֲוֹנָ֑ם וְהֵֽבֵאתִ֣י עֲ֠לֵיהֶם וְעַל־יֽשְׁבֵ֨י יְרֽוּשָׁלִַ֜ם וְאֶל־אִ֣ישׁ יְהוּדָ֗ה אֵ֧ת כָּל־הָֽרָעָ֛ה אֲשֶׁר־דִּבַּ֥רְתִּי אֲלֵיהֶ֖ם וְלֹ֥א שָׁמֵֽעוּ׃ ס

<a target = '_blank' href='https://hatanach.geulah.org.il/verse/citation.php?verse=Jer36:32'/> (פרק לו פסוק לב)</a>וְיִרְמְיָ֜הוּ לָקַ֣ח ׀ מְגִלָּ֣ה אַחֶ֗רֶת וַיִּתְּנָהּ֮ אֶל־בָּר֣וּךְ בֶּן־נֵֽרִיָּהוּ֮ הַסֹּפֵר֒ וַיִּכְתֹּ֤ב עָלֶ֨יהָ֙ מִפִּ֣י יִרְמְיָ֔הוּ אֵ֚ת כָּל־דִּבְרֵ֣י הַסֵּ֔פֶר אֲשֶׁ֥ר שָׂרַ֛ף יְהֹֽויָקִ֥ים מֶֽלֶךְ־יְהוּדָ֖ה בָּאֵ֑שׁ וְעֹ֨וד נֹוסַ֧ף עֲלֵיהֶ֛ם דְּבָרִ֥ים רַבִּ֖ים כָּהֵֽמָּה׃ פ

<a target = '_blank' href='https://hatanach.geulah.org.il/verse/citation.php?verse=Jer37:1'/> (פרק לז פסוק א)</a>וַיִּ֨מְלָךְ־מֶ֔לֶךְ צִדְקִיָּ֖הוּ בֶּן־יֹֽאשִׁיָּ֑הוּ תַּ֗חַת כָּנְיָ֙הוּ֙ בֶּן־יְהֹ֣ויָקִ֔ים אֲשֶׁ֥ר הִמְלִ֛יךְ נְבֽוּכַדְרֶאצַּ֥ר מֶֽלֶךְ־בָּבֶ֖ל בְּאֶ֥רֶץ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer37:2'/> (פרק לז פסוק ב)</a>וְלֹ֥א שָׁמַ֛ע ה֥וּא וַֽעֲבָדָ֖יו וְעַ֣ם הָאָ֑רֶץ אֶל־דִּבְרֵ֣י יְהֹוָ֔ה אֲשֶׁ֣ר דִּבֶּ֔ר בְּיַ֖ד יִרְמְיָ֥הוּ הַנָּבִֽיא׃

<a target = '_blank' href='https://hatanach.geulah.org.il/verse/citation.php?verse=Jer37:3'/> (פרק לז פסוק ג)</a>וַיִּשְׁלַח֩ הַמֶּ֨לֶךְ צִדְקִיָּ֜הוּ אֶת־יְהוּכַ֣ל בֶּן־שֶֽׁלֶמְיָ֗ה וְאֶת־צְפַנְיָ֤הוּ בֶן־מַֽעֲשֵׂיָה֨ הַכֹּהֵ֔ן אֶל־יִרְמְיָ֥הוּ הַנָּבִ֖יא לֵאמֹ֑ר הִתְפַּלֶּל־נָ֣א בַֽעֲדֵ֔נוּ אֶל־יְהֹוָ֖ה אֱלֹהֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer37:4'/> (פרק לז פסוק ד)</a>וְיִרְמְיָ֕הוּ בָּ֥א וְיֹצֵ֖א בְּתֹ֣וךְ הָעָ֑ם וְלֹא־נָֽתְנ֥וּ אֹתֹ֖ו בֵּ֥ית הַכְּלֽיּ֯א׃

<a target = '_blank' href='https://hatanach.geulah.org.il/verse/citation.php?verse=Jer37:5'/> (פרק לז פסוק ה)</a>וְחֵ֥יל פַּרְעֹ֖ה יָצָ֣א מִמִּצְרָ֑יִם וַיִּשְׁמְע֨וּ הַכַּשְׂדִּ֜ים הַצָּרִ֤ים עַל־יְרֽוּשָׁלִַ֨ם֙ אֶת־שִׁמְעָ֔ם וַיֵּֽעָל֖וּ מֵעַ֥ל יְרֽוּשָׁלִָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer37:6'/> (פרק לז פסוק ו)</a>וַיְהִי֨ דְּבַר־יְהֹוָ֔ה אֶל־יִרְמְיָ֥הוּ הַנָּבִ֖יא לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer37:7'/> (פרק לז פסוק ז)</a>כֹּֽה־אָמַ֤ר יְהֹוָה֨ אֱלֹהֵ֣י יִשְׂרָאֵ֔ל כֹּ֚ה תֹֽאמְרוּ֙ אֶל־מֶ֣לֶךְ יְהוּדָ֔ה הַשֹּׁלֵ֧חַ אֶתְכֶ֛ם אֵלַ֖י לְדָרְשֵׁ֑נִי הִנֵּ֣ה ׀ חֵ֣יל פַּרְעֹ֗ה הַיֹּצֵ֤א לָכֶם֨ לְעֶזְרָ֔ה שָׁ֥ב לְאַרְצֹ֖ו מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer37:8'/> (פרק לז פסוק ח)</a>וְשָׁ֙בוּ֙ הַכַּשְׂדִּ֔ים וְנִלְחֲמ֖וּ עַל־הָעִ֣יר הַזֹּ֑את וּלְכָדֻ֖הָ וּשְׂרָפֻ֥הָ בָאֵֽשׁ׃ ס

<a target = '_blank' href='https://hatanach.geulah.org.il/verse/citation.php?verse=Jer37:9'/> (פרק לז פסוק ט)</a>כֹּ֣ה אָמַ֣ר יְהֹוָ֗ה אַל־תַּשִּׁ֤אוּ נַפְשֹֽׁתֵיכֶם֨ לֵאמֹ֔ר הָלֹ֛ךְ יֵֽלְכ֥וּ מֵֽעָלֵ֖ינוּ הַכַּשְׂדִּ֑ים כִּ֖י לֹ֥א יֵלֵֽכוּ׃

<a target = '_blank' href='https://hatanach.geulah.org.il/verse/citation.php?verse=Jer37:10'/> (פרק לז פסוק י)</a>כִּ֣י אִם־הִכִּיתֶ֞ם כָּל־חֵ֤יל כַּשְׂדִּים֙ הַנִּלְחָמִ֣ים אִתְּכֶ֔ם וְנִ֨שְׁאֲרוּ־בָ֔ם אֲנָשִׁ֖ים מְדֻקָּרִ֑ים אִ֤ישׁ בְּאָֽהֳלֹו֙ יָק֔וּמוּ וְשָֽׂרְפ֛וּ אֶת־הָעִ֥יר הַזֹּ֖את בָּאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Jer37:11'/> (פרק לז פסוק יא)</a>וְהָיָ֗ה בְּהֵֽעָלֹות֙ חֵ֣יל הַכַּשְׂדִּ֔ים מֵעַ֖ל יְרֽוּשָׁלִָ֑ם מִפְּנֵ֖י חֵ֥יל פַּרְעֹֽה׃ ס

<a target = '_blank' href='https://hatanach.geulah.org.il/verse/citation.php?verse=Jer37:12'/> (פרק לז פסוק יב)</a>וַיֵּצֵ֤א יִרְמְיָ֨הוּ֨ מִיר֣וּשָׁלִַ֔ם לָלֶ֖כֶת אֶ֣רֶץ בִּנְיָמִ֑ן לַֽחֲלִ֥ק מִשָּׁ֖ם בְּתֹ֥וךְ הָעָֽם׃

<a target = '_blank' href='https://hatanach.geulah.org.il/verse/citation.php?verse=Jer37:13'/> (פרק לז פסוק יג)</a>וַֽיְהִי־ה֞וּא בְּשַׁ֣עַר בִּנְיָמִ֗ן וְשָׁם֨ בַּ֣עַל פְּקִדֻ֔ת וּשְׁמֹו֙ יִרְאִיָּ֔יה בֶּן־שֶֽׁלֶמְיָ֖ה בֶּן־חֲנַנְיָ֑ה וַיִּתְפֹּ֞שׂ אֶת־יִרְמְיָ֤הוּ הַנָּבִיא֙ לֵאמֹ֔ר אֶל־הַכַּשְׂדִּ֖ים אַתָּ֥ה נֹפֵֽל׃

<a target = '_blank' href='https://hatanach.geulah.org.il/verse/citation.php?verse=Jer37:14'/> (פרק לז פסוק יד)</a>וַיֹּ֨אמֶר יִרְמְיָ֜הוּ שֶׁ֗קֶר אֵינֶ֤נִּי נֹפֵל֨ עַל־הַכַּשְׂדִּ֔ים וְלֹ֥א שָׁמַ֖ע אֵלָ֑יו וַיִּתְפֹּ֤שׂ יִרְאִיָּיה֨ בְּיִרְמְיָ֔הוּ וַיְבִאֵ֖הוּ אֶל־הַשָּׂרִֽים׃

<a target = '_blank' href='https://hatanach.geulah.org.il/verse/citation.php?verse=Jer37:15'/> (פרק לז פסוק טו)</a>וַיִּקְצְפ֧וּ הַשָּׂרִ֛ים עַל־יִרְמְיָ֖הוּ וְהִכּ֣וּ אֹתֹ֑ו וְנָֽתְנ֨וּ אֹותֹ֜ו בֵּ֣ית הָֽאֵס֗וּר בֵּ֚ית יְהֹֽונָתָ֣ן הַסֹּפֵ֔ר כִּֽי־אֹתֹ֥ו עָשׂ֖וּ לְבֵ֥ית הַכֶּֽלֶא׃

<a target = '_blank' href='https://hatanach.geulah.org.il/verse/citation.php?verse=Jer37:16'/> (פרק לז פסוק טז)</a>כִּ֣י בָ֧א יִרְמְיָ֛הוּ אֶל־בֵּ֥ית הַבֹּ֖ור וְאֶל־הַֽחֲנֻ֑יֹות וַיֵּֽשֶׁב־שָׁ֥ם יִרְמְיָ֖הוּ יָמִ֥ים רַבִּֽים׃

<a target = '_blank' href='https://hatanach.geulah.org.il/verse/citation.php?verse=Jer37:17'/> (פרק לז פסוק יז)</a>וַיִּשְׁלַח֩ הַמֶּ֨לֶךְ צִדְקִיָּ֜הוּ וַיִּקָּחֵ֗הוּ וַיִּשְׁאָלֵ֨הוּ הַמֶּ֤לֶךְ בְּבֵיתֹו֙ בַּסֵּ֔תֶר וַיֹּ֕אמֶר הֲיֵ֥שׁ דָּבָ֖ר מֵאֵ֣ת יְהֹוָ֑ה וַיֹּ֤אמֶר יִרְמְיָ֨הוּ֙ יֵ֔שׁ וַיֹּ֕אמֶר בְּיַד־מֶ֥לֶךְ בָּבֶ֖ל תִּנָּתֵֽן׃

<a target = '_blank' href='https://hatanach.geulah.org.il/verse/citation.php?verse=Jer37:18'/> (פרק לז פסוק יח)</a>וַיֹּ֣אמֶר יִרְמְיָ֔הוּ אֶל־הַמֶּ֖לֶךְ צִדְקִיָּ֑הוּ מֶה֩ חָטָ֨אתִי לְךָ֤ וְלַֽעֲבָדֶ֨יךָ֨ וְלָעָ֣ם הַזֶּ֔ה כִּֽי־נְתַתֶּ֥ם אֹותִ֖י אֶל־בֵּ֥ית הַכֶּֽלֶא׃

<a target = '_blank' href='https://hatanach.geulah.org.il/verse/citation.php?verse=Jer37:19'/> (פרק לז פסוק יט)</a>וְאַיֵּ֯ו֙ נְבִ֣יאֵיכֶ֔ם אֲשֶׁר־נִבְּא֥וּ לָכֶ֖ם לֵאמֹ֑ר לֹֽא־יָבֹ֤א מֶֽלֶךְ־בָּבֶל֨ עֲלֵיכֶ֔ם וְעַ֖ל הָאָ֥רֶץ הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Jer37:20'/> (פרק לז פסוק כ)</a>וְעַתָּ֕ה שְֽׁמַע־נָ֖א אֲדֹנִ֣י הַמֶּ֑לֶךְ תִּפָּל־נָ֤א תְחִנָּתִי֙ לְפָנֶ֔יךָ וְאַל־תְּשִׁבֵ֗נִי בֵּ֚ית יְהֹֽונָתָ֣ן הַסֹּפֵ֔ר וְלֹ֥א אָמ֖וּת שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer37:21'/> (פרק לז פסוק כא)</a>וַיְצַוֶּ֞ה הַמֶּ֣לֶךְ צִדְקִיָּ֗הוּ וַיַּפְקִ֣דוּ אֶת־יִרְמְיָהוּ֘ בַּֽחֲצַ֣ר הַמַּטָּרָה֒ וְנָתֹן֩ לֹ֨ו כִכַּר־לֶ֤חֶם לַיֹּום֙ מִח֣וּץ הָֽאֹפִ֔ים עַד־תֹּ֥ם כָּל־הַלֶּ֖חֶם מִן־הָעִ֑יר וַיֵּ֣שֶׁב יִרְמְיָ֔הוּ בַּֽחֲצַ֖ר הַמַּטָּרָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer38:1'/> (פרק לח פסוק א)</a>וַיִּשְׁמַ֞ע שְׁפַטְיָ֣ה בֶן־מַתָּ֗ן וּגְדַלְיָ֙הוּ֙ בֶּן־פַּשְׁח֔וּר וְיוּכַל֨ בֶּן־שֶׁ֣לֶמְיָ֔הוּ וּפַשְׁח֖וּר בֶּן־מַלְכִּיָּ֑ה אֶת־הַ֨דְּבָרִ֔ים אֲשֶׁ֧ר יִרְמְיָ֛הוּ מְדַבֵּ֥ר אֶל־כָּל־הָעָ֖ם לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer38:2'/> (פרק לח פסוק ב)</a>כֹּה֘ אָמַ֣ר יְהֹוָה֒ הַיּשֵׁב֨ בָּעִ֣יר הַזֹּ֔את יָמ֕וּת בַּחֶ֖רֶב בָּֽרָעָ֣ב וּבַדָּ֑בֶר וְהַיֹּצֵ֤א אֶל־הַכַּשְׂדִּים֙ יְ֯חָיָ֔ה וְהָֽיְתָה־לֹּ֥ו נַפְשֹׁ֛ו לְשָׁלָ֖ל וָחָֽי׃ ס

<a target = '_blank' href='https://hatanach.geulah.org.il/verse/citation.php?verse=Jer38:3'/> (פרק לח פסוק ג)</a>כֹּ֖ה אָמַ֣ר יְהֹוָ֑ה הִנָּתֹ֨ן תִּנָּתֵ֜ן הָעִ֣יר הַזֹּ֗את בְּיַ֛ד חֵ֥יל מֶֽלֶךְ־בָּבֶ֖ל וּלְכָדָֽהּ׃

<a target = '_blank' href='https://hatanach.geulah.org.il/verse/citation.php?verse=Jer38:4'/> (פרק לח פסוק ד)</a>וַיֹּֽאמְר֨וּ הַשָּׂרִ֜ים אֶל־הַמֶּ֗לֶךְ י֣וּמַת נָא֘ אֶת־הָאִ֣ישׁ הַזֶּה֒ כִּ֣י עַל־כֵּ֡ן ה֣וּא מְרַפֵּ֡א אֶת־יְדֵי֩ אַנְשֵׁ֨י הַמִּלְחָמָ֜ה הַנִּשְׁאָרִ֣ים ׀ בָּעִ֣יר הַזֹּ֗את וְאֵת֙ יְדֵ֣י כָל־הָעָ֔ם לְדַבֵּ֣ר אֲלֵיהֶ֔ם כַּדְּבָרִ֖ים הָאֵ֑לֶּה כִּ֣י ׀ הָאִ֣ישׁ הַזֶּ֗ה אֵינֶ֨נּוּ דֹרֵ֛שׁ לְשָׁלֹ֛ום לָעָ֥ם הַזֶּ֖ה כִּ֥י אִם־לְרָעָֽה׃

<a target = '_blank' href='https://hatanach.geulah.org.il/verse/citation.php?verse=Jer38:5'/> (פרק לח פסוק ה)</a>וַיֹּ֨אמֶר֙ הַמֶּ֣לֶךְ צִדְקִיָּ֔הוּ הִנֵּה־ה֖וּא בְּיֶדְכֶ֑ם כִּי־אֵ֣ין הַמֶּ֔לֶךְ יוּכַ֥ל אֶתְכֶ֖ם דָּבָֽר׃

<a target = '_blank' href='https://hatanach.geulah.org.il/verse/citation.php?verse=Jer38:6'/> (פרק לח פסוק ו)</a>וַיִּקְח֣וּ אֶת־יִרְמְיָ֗הוּ וַיַּשְׁלִ֨כוּ אֹתֹ֜ו אֶל־הַבֹּ֣ור ׀ מַלְכִּיָּ֣הוּ בֶן־הַמֶּ֗לֶךְ אֲשֶׁר֙ בַּֽחֲצַ֣ר הַמַּטָּרָ֔ה וַיְשַׁלְּח֥וּ אֶת־יִרְמְיָ֖הוּ בַּֽחֲבָלִ֑ים וּבַבֹּ֤ור אֵֽין־מַ֨יִם֨ כִּ֣י אִם־טִ֔יט וַיִּטְבַּ֥ע יִרְמְיָ֖הוּ בַּטִּֽיט׃

<a target = '_blank' href='https://hatanach.geulah.org.il/verse/citation.php?verse=Jer38:7'/> (פרק לח פסוק ז)</a>וַיִּשְׁמַ֡ע עֶֽבֶד־מֶ֨לֶךְ הַכּוּשִׁ֜י אִ֣ישׁ סָרִ֗יס וְהוּא֙ בְּבֵ֣ית הַמֶּ֔לֶךְ כִּי־נָֽתְנ֥וּ אֶת־יִרְמְיָ֖הוּ אֶל־הַבֹּ֑ור וְהַמֶּ֥לֶךְ יֹושֵׁ֖ב בְּשַׁ֥עַר בִּנְיָמִֽן׃

<a target = '_blank' href='https://hatanach.geulah.org.il/verse/citation.php?verse=Jer38:8'/> (פרק לח פסוק ח)</a>וַיֵּצֵ֥א עֶֽבֶד־מֶ֖לֶךְ מִבֵּ֣ית הַמֶּ֑לֶךְ וַיְדַבֵּ֥ר אֶל־הַמֶּ֖לֶךְ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer38:9'/> (פרק לח פסוק ט)</a>אֲדֹנִ֣י הַמֶּ֗לֶךְ הֵרֵ֜עוּ הָֽאֲנָשִׁ֤ים הָאֵ֙לֶּה֨ אֵ֣ת כָּל־אֲשֶׁ֤ר עָשׂוּ֙ לְיִרְמְיָ֣הוּ הַנָּבִ֔יא אֵ֥ת אֲשֶׁר־הִשְׁלִ֖יכוּ אֶל־הַבֹּ֑ור וַיָּ֤מָת תַּחְתָּיו֨ מִפְּנֵ֣י הָֽרָעָ֔ב כִּ֣י אֵ֥ין הַלֶּ֛חֶם עֹ֖וד בָּעִֽיר׃

<a target = '_blank' href='https://hatanach.geulah.org.il/verse/citation.php?verse=Jer38:10'/> (פרק לח פסוק י)</a>וַיְצַוֶּ֣ה הַמֶּ֔לֶךְ אֵ֛ת עֶֽבֶד־מֶ֥לֶךְ הַכּוּשִׁ֖י לֵאמֹ֑ר קַ֣ח בְּיָֽדְךָ֤ מִזֶּה֨ שְׁלשִׁ֣ים אֲנָשִׁ֔ים וְהַֽעֲלִ֜יתָ אֶת־יִרְמְיָ֧הוּ הַנָּבִ֛יא מִן־הַבֹּ֖ור בְּטֶ֥רֶם יָמֽוּת׃

<a target = '_blank' href='https://hatanach.geulah.org.il/verse/citation.php?verse=Jer38:11'/> (פרק לח פסוק יא)</a>וַיִּקַּ֣ח ׀ עֶֽבֶד־מֶ֨לֶךְ אֶת־הָאֲנָשִׁ֜ים בְּיָדֹ֗ו וַיָּבֹ֤א בֵֽית־הַמֶּ֨לֶךְ֨ אֶל־תַּ֣חַת הָֽאֹוצָ֔ר וַיִּקַּ֤ח מִשָּׁם֨ בְּלֹויֵ֣ ה֯סְחָבֹ֔ות וּבְלֹויֵ֖ מְלָחִ֑ים וַיְשַׁלְּחֵ֧ם אֶֽל־יִרְמְיָ֛הוּ אֶל־הַבֹּ֖ור בַּֽחֲבָלִֽים׃

<a target = '_blank' href='https://hatanach.geulah.org.il/verse/citation.php?verse=Jer38:12'/> (פרק לח פסוק יב)</a>וַיֹּ֡אמֶר עֶֽבֶד־מֶ֨לֶךְ הַכּוּשִׁ֜י אֶל־יִרְמְיָ֗הוּ שִׂ֣ים נָ֠א בְּלֹואֵ֨י הַסְּחָבֹ֤ות וְהַמְּלָחִים֙ תַּ֚חַת אַצִּילֹ֣ות יָדֶ֔יךָ מִתַּ֖חַת לַֽחֲבָלִ֑ים וַיַּ֥עַשׂ יִרְמְיָ֖הוּ כֵּֽן׃

<a target = '_blank' href='https://hatanach.geulah.org.il/verse/citation.php?verse=Jer38:13'/> (פרק לח פסוק יג)</a>וַיִּמְשְׁכ֤וּ אֶֽת־יִרְמְיָ֙הוּ֨ בַּֽחֲבָלִ֔ים וַיַּֽעֲל֥וּ אֹתֹ֖ו מִן־הַבֹּ֑ור וַיֵּ֣שֶׁב יִרְמְיָ֔הוּ בַּֽחֲצַ֖ר הַמַּטָּרָֽה׃

<a target = '_blank' href='https://hatanach.geulah.org.il/verse/citation.php?verse=Jer38:14'/> (פרק לח פסוק יד)</a>וַיִּשְׁלַ֞ח הַמֶּ֣לֶךְ צִדְקִיָּ֗הוּ וַיִּקַּ֞ח אֶת־יִרְמְיָ֤הוּ הַנָּבִיא֙ אֵלָ֔יו אֶל־מָבֹוא֙ הַשְּׁלִישִׁ֔י אֲשֶׁ֖ר בְּבֵ֣ית יְהֹוָ֑ה וַיֹּ֨אמֶר הַמֶּ֜לֶךְ אֶל־יִרְמְיָ֗הוּ שֹׁאֵ֨ל אֲנִ֤י אֹֽתְךָ֨ דָּבָ֔ר אַל־תְּכַחֵ֥ד מִמֶּ֖נִּי דָּבָֽר׃

<a target = '_blank' href='https://hatanach.geulah.org.il/verse/citation.php?verse=Jer38:15'/> (פרק לח פסוק טו)</a>וַיֹּ֤אמֶר יִרְמְיָ֨הוּ֨ אֶל־צִדְקִיָּ֔הוּ כִּ֚י אַגִּ֣יד לְךָ֔ הֲלֹ֖וא הָמֵ֣ת תְּמִיתֵ֑נִי וְכִי֙ אִיעָ֣צְךָ֔ לֹ֥א תִשְׁמַ֖ע אֵלָֽי׃

<a target = '_blank' href='https://hatanach.geulah.org.il/verse/citation.php?verse=Jer38:16'/> (פרק לח פסוק טז)</a>וַיִּשָּׁבַ֞ע הַמֶּ֧לֶךְ צִדְקִיָּ֛הוּ אֶל־יִרְמְיָ֖הוּ בַּסֵּ֣תֶר לֵאמֹ֑ר חַי־יְהֹוָ֞ה א֯ת אֲשֶׁר֩ עָֽשָׂה־לָ֨נוּ אֶת־הַנֶּ֤פֶשׁ הַזֹּאת֙ אִם־אֲמִיתֶ֔ךָ וְאִם־אֶתֶּנְךָ֗ בְּיַד֨ הָֽאֲנָשִׁ֣ים הָאֵ֔לֶּה אֲשֶׁ֥ר מְבַקְשִׁ֖ים אֶת־נַפְשֶֽׁךָ׃ ס

<a target = '_blank' href='https://hatanach.geulah.org.il/verse/citation.php?verse=Jer38:17'/> (פרק לח פסוק יז)</a>וַיֹּ֣אמֶר יִרְמְיָ֣הוּ אֶל־צִדְקִיָּ֡הוּ כֹּֽה־אָמַ֣ר יְהֹוָה֩ אֱלֹהֵ֨י צְבָאֹ֜ות אֱלֹהֵ֣י יִשְׂרָאֵ֗ל אִם־יָצֹ֨א תֵצֵ֜א אֶל־שָׂרֵ֤י מֶֽלֶךְ־בָּבֶל֨ וְחָֽיְתָ֣ה נַפְשֶׁ֔ךָ וְהָעִ֣יר הַזֹּ֔את לֹ֥א תִשָּׂרֵ֖ף בָּאֵ֑שׁ וְחָיִ֖תָה אַתָּ֥ה וּבֵיתֶֽךָ׃

<a target = '_blank' href='https://hatanach.geulah.org.il/verse/citation.php?verse=Jer38:18'/> (פרק לח פסוק יח)</a>וְאִ֣ם לֹֽא־תֵצֵ֗א אֶל־שָׂרֵי֙ מֶ֣לֶךְ בָּבֶ֔ל וְנִתְּנָ֞ה הָעִ֤יר הַזֹּאת֙ בְּיַ֣ד הַכַּשְׂדִּ֔ים וּשְׂרָפ֖וּהָ בָּאֵ֑שׁ וְאַתָּ֖ה לֹֽא־תִמָּלֵ֥ט מִיָּדָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer38:19'/> (פרק לח פסוק יט)</a>וַיֹּ֛אמֶר הַמֶּ֥לֶךְ צִדְקִיָּ֖הוּ אֶל־יִרְמְיָ֑הוּ אֲנִ֧י דֹאֵ֣ג אֶת־הַיְּהוּדִ֗ים אֲשֶׁ֤ר נָֽפְלוּ֙ אֶל־הַכַּשְׂדִּ֔ים פֶּֽן־יִתְּנ֥וּ אֹתִ֛י בְּיָדָ֖ם וְהִתְעַלְּלוּ־בִֽי׃ ס

<a target = '_blank' href='https://hatanach.geulah.org.il/verse/citation.php?verse=Jer38:20'/> (פרק לח פסוק כ)</a>וַיֹּ֥אמֶר יִרְמְיָ֖הוּ לֹ֣א יִתֵּ֑נוּ שְֽׁמַע־נָ֣א ׀ בְּקֹ֣ול יְהֹוָ֗ה לַאֲשֶׁ֤ר אֲנִי֙ דֹּבֵ֣ר אֵלֶ֔יךָ וְיִ֥יטַב לְךָ֖ וּתְחִ֥י נַפְשֶֽׁךָ׃

<a target = '_blank' href='https://hatanach.geulah.org.il/verse/citation.php?verse=Jer38:21'/> (פרק לח פסוק כא)</a>וְאִם־מָאֵ֥ן אַתָּ֖ה לָצֵ֑את זֶ֣ה הַדָּבָ֔ר אֲשֶׁ֥ר הִרְאַ֖נִי יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer38:22'/> (פרק לח פסוק כב)</a>וְהִנֵּ֣ה כָל־הַנָּשִׁ֗ים אֲשֶׁ֤ר נִשְׁאֲרוּ֙ בְּבֵ֣ית מֶֽלֶךְ־יְהוּדָ֔ה מֽוּצָאֹ֕ות אֶל־שָׂרֵ֖י מֶ֣לֶךְ בָּבֶ֑ל וְהֵ֣נָּה אֹֽמְרֹ֗ת הִסִּית֜וּךָ וְיָֽכְל֤וּ לְךָ֨ אַנְשֵׁ֣י שְׁלֹמֶ֔ךָ הָטְבְּע֥וּ בַבֹּ֛ץ רַגְלֶ֖ךָ֯ נָסֹ֥גוּ אָחֹֽור׃

<a target = '_blank' href='https://hatanach.geulah.org.il/verse/citation.php?verse=Jer38:23'/> (פרק לח פסוק כג)</a>וְאֶת־כָּל־נָשֶׁ֣יךָ וְאֶת־בָּנֶ֗יךָ מֹֽוצִאִים֙ אֶל־הַכַּשְׂדִּ֔ים וְאַתָּ֖ה לֹֽא־תִמָּלֵ֣ט מִיָּדָ֑ם כִּ֣י בְיַ֤ד מֶֽלֶךְ־בָּבֶל֨ תִּתָּפֵ֔שׂ וְאֶת־הָעִ֥יר הַזֹּ֖את תִּשְׂרֹ֥ף בָּאֵֽשׁ׃ ס

<a target = '_blank' href='https://hatanach.geulah.org.il/verse/citation.php?verse=Jer38:24'/> (פרק לח פסוק כד)</a>וַיֹּ֨אמֶר צִדְקִיָּ֜הוּ אֶל־יִרְמְיָ֗הוּ אִ֛ישׁ אַל־יֵדַ֥ע בַּדְּבָרִֽים־הָאֵ֖לֶּה וְלֹ֥א תָמֽוּת׃

<a target = '_blank' href='https://hatanach.geulah.org.il/verse/citation.php?verse=Jer38:25'/> (פרק לח פסוק כה)</a>וְכִֽי־יִשְׁמְע֣וּ הַשָּׂרִים֮ כִּֽי־דִבַּ֣רְתִּי אִתָּךְ֒ וּבָ֣אוּ אֵלֶ֣יךָ וְאָֽמְר֪וּ אֵלֶ֟יךָ הַגִּידָה־נָּ֨א לָ֜נוּ מַה־דִּבַּ֧רְתָּ אֶל־הַמֶּ֛לֶךְ אַל־תְּכַחֵ֥ד מִמֶּ֖נּוּ וְלֹ֣א נְמִיתֶ֑ךָ וּמַה־דִּבֶּ֥ר אֵלֶ֖יךָ הַמֶּֽלֶךְ׃

<a target = '_blank' href='https://hatanach.geulah.org.il/verse/citation.php?verse=Jer38:26'/> (פרק לח פסוק כו)</a>וְאָֽמַרְתָּ֣ אֲלֵיהֶ֔ם מַפִּֽיל־אֲנִ֥י תְחִנָּתִ֖י לִפְנֵ֣י הַמֶּ֑לֶךְ לְבִלְתִּ֧י הֲשִׁיבֵ֛נִי בֵּ֥ית יְהֹֽונָתָ֖ן לָמ֥וּת שָֽׁם׃ ס

<a target = '_blank' href='https://hatanach.geulah.org.il/verse/citation.php?verse=Jer38:27'/> (פרק לח פסוק כז)</a>וַיָּבֹ֨אוּ כָל־הַשָּׂרִ֤ים אֶל־יִרְמְיָ֨הוּ֨ וַיִּשְׁאֲל֣וּ אֹתֹ֔ו וַיַּגֵּ֤ד לָהֶם֙ כְּכָל־הַדְּבָרִ֣ים הָאֵ֔לֶּה אֲשֶׁ֥ר צִוָּ֖ה הַמֶּ֑לֶךְ וַיַּֽחֲרִ֣שׁוּ מִמֶּ֔נּוּ כִּ֥י לֹֽא־נִשְׁמַ֖ע הַדָּבָֽר׃

<a target = '_blank' href='https://hatanach.geulah.org.il/verse/citation.php?verse=Jer38:28'/> (פרק לח פסוק כח)</a>וַיֵּ֤שֶׁב יִרְמְיָ֨הוּ֨ בַּֽחֲצַ֣ר הַמַּטָּרָ֔ה עַד־יֹ֖ום אֲשֶׁר־נִלְכְּדָ֣ה יְרֽוּשָׁלִָ֑ם ס֯ וְהָיָ֕ה כַּֽאֲשֶׁ֥ר נִלְכְּדָ֖ה יְרֽוּשָׁלִָֽם׃ פ

<a target = '_blank' href='https://hatanach.geulah.org.il/verse/citation.php?verse=Jer39:1'/> (פרק לט פסוק א)</a>בַּשָּׁנָ֣ה הַ֠תְּשִׁעִית לְצִדְקִיָּ֨הוּ מֶֽלֶךְ־יְהוּדָ֜ה בַּחֹ֣דֶשׁ הָֽעֲשִׂרִ֗י בָּ֠א נְבֽוּכַדְרֶאצַּ֨ר מֶֽלֶךְ־בָּבֶ֤ל וְכָל־חֵילֹו֙ אֶל־יְר֣וּשָׁלִַ֔ם וַיָּצֻ֖רוּ עָלֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer39:2'/> (פרק לט פסוק ב)</a>בְּעַשְׁתֵּֽי־עֶשְׂרֵ֤ה שָׁנָה֨ לְצִדְקִיָּ֔הוּ בַּחֹ֥דֶשׁ הָֽרְבִיעִ֖י בְּתִשְׁעָ֣ה לַחֹ֑דֶשׁ הָבְקְעָ֖ה הָעִֽיר׃ ס

<a target = '_blank' href='https://hatanach.geulah.org.il/verse/citation.php?verse=Jer39:3'/> (פרק לט פסוק ג)</a>וַיָּבֹ֗אוּ כֹּ֚ל שָׂרֵ֣י מֶֽלֶךְ־בָּבֶ֔ל וַיֵּֽשְׁב֖וּ בְּשַׁ֣עַר הַתָּ֑וֶךְ נֵֽרְגַ֣ל שַׂ֠רְ֯אֶצֶר סַֽמְגַּר־נְב֞וּ שַׂרְסְכִ֣ים רַב־סָרִ֗יס נֵֽרְגַ֤ל שַׂרְ֯אֶ֨צֶר֙ רַב־מָ֔ג וְכָ֨ל־שְׁאֵרִ֔ית שָׂרֵ֖י מֶֽלֶךְ־בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer39:4'/> (פרק לט פסוק ד)</a>וַיְהִ֡י כַּֽאֲשֶׁ֣ר רָ֠אָם צִדְקִיָּ֨הוּ מֶֽלֶךְ־יְהוּדָ֜ה וְכֹ֣ל ׀ אַנְשֵׁ֣י הַמִּלְחָמָ֗ה וַ֠יִּבְרְחוּ וַיֵּֽצְא֨וּ לַ֤יְלָה מִן־הָעִיר֨ דֶּ֚רֶךְ גַּ֣ן הַמֶּ֔לֶךְ בְּשַׁ֖עַר בֵּ֣ין הַחֹֽמֹתָ֑יִם וַיֵּצֵ֖א דֶּ֥רֶךְ הָֽעֲרָבָֽה׃

<a target = '_blank' href='https://hatanach.geulah.org.il/verse/citation.php?verse=Jer39:5'/> (פרק לט פסוק ה)</a>וַיִּרְדְּפ֨וּ חֵֽיל־כַּשְׂדִּ֜ים אַֽחֲרֵיהֶ֗ם וַיַּשִּׂ֣גוּ אֶת־צִדְקִיָּהוּ֘ בְּעַרְבֹ֣ות יְרֵחֹו֒ וַיִּקְח֣וּ אֹתֹ֗ו וַיַּֽ֠עֲלֻהוּ אֶל־נְבֽוּכַדְרֶאצַּ֧ר מֶֽלֶךְ־בָּבֶ֛ל רִבְלָ֖תָה בְּאֶ֣רֶץ חֲמָ֑ת וַיְדַבֵּ֥ר אִתֹּ֖ו מִשְׁפָּטִֽים׃

<a target = '_blank' href='https://hatanach.geulah.org.il/verse/citation.php?verse=Jer39:6'/> (פרק לט פסוק ו)</a>וַיִּשְׁחַט֩ מֶ֨לֶךְ בָּבֶ֜ל אֶת־בְּנֵ֧י צִדְקִיָּ֛הוּ בְּרִבְלָ֖ה לְעֵינָ֑יו וְאֵת֙ כָּל־חֹרֵ֣י יְהוּדָ֔ה שָׁחַ֖ט מֶ֥לֶךְ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer39:7'/> (פרק לט פסוק ז)</a>וְאֶת־עֵינֵ֥י צִדְקִיָּ֖הוּ עִוֵּ֑ר וַיַּֽאַסְרֵ֨הוּ֨ בַּנְּחֻשְׁתַּ֔יִם לָבִ֥֯יא אֹתֹ֖ו בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer39:8'/> (פרק לט פסוק ח)</a>וְאֶת־בֵּ֤ית הַמֶּ֨לֶךְ֙ וְאֶת־בֵּ֣ית הָעָ֔ם שָֽׂרְפ֥וּ הַכַּשְׂדִּ֖ים בָּאֵ֑שׁ וְאֶת־חֹמֹ֥ות יְרֽוּשָׁלִַ֖ם נָתָֽצוּ׃

<a target = '_blank' href='https://hatanach.geulah.org.il/verse/citation.php?verse=Jer39:9'/> (פרק לט פסוק ט)</a>וְאֵת֩ יֶ֨תֶר הָעָ֜ם הַנִּשְׁאָרִ֣ים בָּעִ֗יר וְאֶת־הַנֹּֽפְלִים֙ אֲשֶׁ֣ר נָֽפְל֣וּ עָלָ֔יו וְאֵ֛ת יֶ֥תֶר הָעָ֖ם הַנִּשְׁאָרִ֑ים הֶגְלָ֛ה נְבֽוּזַרְאֲדָ֥ן רַב־טַבָּחִ֖ים בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer39:10'/> (פרק לט פסוק י)</a>וּמִן־הָעָ֣ם הַדַּלִּ֗ים אֲשֶׁ֤ר אֵֽין־לָהֶם֙ מְא֔וּמָה הִשְׁאִ֛יר נְבֽוּזַרְאֲדָ֥ן רַב־טַבָּחִ֖ים בְּאֶ֣רֶץ יְהוּדָ֑ה וַיִּתֵּ֥ן לָהֶ֛ם כְּרָמִ֥ים וִֽיגֵבִ֖ים בַּיֹּ֥ום הַהֽוּא׃

<a target = '_blank' href='https://hatanach.geulah.org.il/verse/citation.php?verse=Jer39:11'/> (פרק לט פסוק יא)</a>וַיְצַ֛ו נְבֽוּכַדְרֶאצַּ֥ר מֶֽלֶךְ־בָּבֶ֖ל עַל־יִרְמְיָ֑הוּ בְּיַ֛ד נְבֽוּזַרְאֲדָ֥ן רַב־טַבָּחִ֖ים לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer39:12'/> (פרק לט פסוק יב)</a>קָחֶ֗נּוּ וְעֵינֶ֙יךָ֙ שִׂ֣ים עָלָ֔יו וְאַל־תַּ֥עַשׂ לֹ֖ו מְא֣וּמָה רָּ֑֯ע כִּ֗י א֯ם כַּֽאֲשֶׁר֙ יְדַבֵּ֣ר אֵלֶ֔יךָ כֵּ֖ן עֲשֵׂ֥ה עִמֹּֽו׃

<a target = '_blank' href='https://hatanach.geulah.org.il/verse/citation.php?verse=Jer39:13'/> (פרק לט פסוק יג)</a>וַיִּשְׁלַ֞ח נְבֽוּזַרְאֲדָ֣ן רַב־טַבָּחִ֗ים וּנְבֽוּשַׁזְבָּ֯ן֙ רַב־סָרִ֔יס וְנֵֽרְגַ֥ל שַׂרְאֶ֖צֶר רַב־מָ֑ג וְכֹ֖ל רַבֵּ֥י מֶֽלֶךְ־בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer39:14'/> (פרק לט פסוק יד)</a>וַיִּשְׁלְחוּ֩ וַיִּקְח֨וּ אֶת־יִרְמְיָ֜הוּ מֵֽחֲצַ֣ר הַמַּטָּרָ֗ה וַיִּתְּנ֤וּ אֹתֹו֙ אֶל־גְּדַלְיָ֨הוּ֙ בֶּן־אֲחִיקָ֣ם בֶּן־שָׁפָ֔ן לְהֹֽוצִאֵ֖הוּ אֶל־הַבָּ֑יִת וַיֵּ֖שֶׁב בְּתֹ֥וךְ הָעָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer39:15'/> (פרק לט פסוק טו)</a>וְאֶל־יִרְמְיָ֖הוּ הָיָ֣ה דְבַר־יְהֹוָ֑ה בִּֽהְיֹתֹ֣ו עָצ֔וּר בַּֽחֲצַ֥ר הַמַּטָּרָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer39:16'/> (פרק לט פסוק טז)</a>הָלֹ֣וךְ וְאָֽמַרְתָּ֡ לְעֶֽבֶד־מֶ֨לֶךְ הַכּוּשִׁ֜י לֵאמֹ֗ר כֹּֽה־אָמַ֞ר יְהֹוָ֤ה צְבָאֹות֨ אֱלֹהֵ֣י יִשְׂרָאֵ֔ל הִֽנְנִי֩ מֵבִ֨י֯ אֶת־דְּבָרַ֜י אֶל־הָעִ֥יר הַזֹּ֛את לְרָעָ֖ה וְלֹ֣א לְטֹובָ֑ה וְהָי֥וּ לְפָנֶ֖יךָ בַּיֹּ֥ום הַהֽוּא׃

<a target = '_blank' href='https://hatanach.geulah.org.il/verse/citation.php?verse=Jer39:17'/> (פרק לט פסוק יז)</a>וְהִצַּלְתִּ֥יךָ בַּיֹּֽום־הַה֖וּא נְאֻם־יְהֹוָ֑ה וְלֹ֤א תִנָּתֵן֙ בְּיַ֣ד הָֽאֲנָשִׁ֔ים אֲשֶׁר־אַתָּ֥ה יָגֹ֖ור מִפְּנֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer39:18'/> (פרק לט פסוק יח)</a>כִּ֤י מַלֵּט֨ אֲמַלֶּטְךָ֔ וּבַחֶ֖רֶב לֹ֣א תִפֹּ֑ל וְהָֽיְתָ֨ה לְךָ֤ נַפְשְׁךָ֨ לְשָׁלָ֔ל כִּֽי־בָטַ֥חְתָּ בִּ֖י נְאֻם־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer40:1'/> (פרק מ פסוק א)</a>הַדָּבָ֞ר אֲשֶׁ֨ר הָיָ֤ה אֶל־יִרְמְיָ֨הוּ֨ מֵאֵ֣ת יְהֹוָ֔ה אַחַ֣ר ׀ שַׁלַּ֣ח אֹתֹ֗ו נְבֽוּזַרְאֲדָ֛ן רַב־טַבָּחִ֖ים מִן־הָֽרָמָ֑ה בְּקַחְתֹּ֣ו אֹתֹ֗ו וְהֽוּא־אָס֤וּר בָּֽאזִ֯קִּים֙ בְּתֹ֨וךְ כָּל־גָּל֤וּת יְרֽוּשָׁלִַ֨ם֙ וִֽיהוּדָ֔ה הַמֻּגְלִ֖ים בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer40:2'/> (פרק מ פסוק ב)</a>וַיִּקַּ֥ח רַב־טַבָּחִ֖ים לְיִרְמְיָ֑הוּ וַיֹּ֣אמֶר אֵלָ֔יו יְהֹוָ֣ה אֱלֹהֶ֗יךָ דִּבֶּר֙ אֶת־הָֽרָעָ֣ה הַזֹּ֔את אֶל־הַמָּקֹ֖ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer40:3'/> (פרק מ פסוק ג)</a>וַיָּבֵ֥א וַיַּ֛עַשׂ יְהֹוָ֖ה כַּֽאֲשֶׁ֣ר דִּבֵּ֑ר כִּֽי־חֲטָאתֶ֤ם לַֽיהֹוָה֙ וְלֹֽא־שְׁמַעְתֶּ֣ם בְּקֹולֹ֔ו וְהָיָ֥ה לָכֶ֖ם ַ֯דָּבָ֥ר הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer40:4'/> (פרק מ פסוק ד)</a>וְעַתָּ֞ה הִנֵּ֧ה פִתַּחְתִּ֣יךָ הַיֹּ֗ום מִן־הָֽא֯זִקִּים֘ אֲשֶׁ֣ר עַל־יָדֶךָ֒ אִם־טֹ֨וב בְּעֵינֶ֜יךָ לָבֹ֧וא אִתִּ֣י בָבֶ֗ל בֹּ֚א וְאָשִׂ֤ים אֶת־עֵינִי֨ עָלֶ֔יךָ וְאִם־רַ֧ע בְּעֵינֶ֛יךָ לָבֹֽוא־אִתִּ֥י בָבֶ֖ל חֲדָ֑ל רְאֵה֙ כָּל־הָאָ֣רֶץ לְפָנֶ֔יךָ אֶל־טֹ֨וב וְאֶל־הַיָּשָׁ֧ר בְּעֵינֶ֛יךָ לָלֶ֥כֶת שָׁ֖מָּה לֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer40:5'/> (פרק מ פסוק ה)</a>וְעֹודֶ֣נּוּ לֹֽא־יָשׁ֗וּב וְשֻׁ֡בָה אֶל־גְּדַלְיָ֣ה בֶן־אֲחִיקָ֣ם בֶּן־שָׁפָ֡ן אֲשֶׁר֩ הִפְקִ֨יד מֶֽלֶךְ־בָּבֶ֜ל בְּעָרֵ֣י יְהוּדָ֗ה וְשֵׁ֤ב אִתֹּו֙ בְּתֹ֣וךְ הָעָ֔ם אֹ֠ו אֶל־כָּל־הַיָּשָׁ֧ר בְּעֵינֶ֛יךָ לָלֶ֖כֶת לֵ֑ךְ וַיִּתֶּן־לֹ֧ו רַב־טַבָּחִ֛ים אֲרֻחָ֥ה וּמַשְׂאֵ֖ת וַיְשַׁלְּחֵֽהוּ׃

<a target = '_blank' href='https://hatanach.geulah.org.il/verse/citation.php?verse=Jer40:6'/> (פרק מ פסוק ו)</a>וַיָּבֹ֧א יִרְמְיָ֛הוּ אֶל־גְּדַלְיָ֥ה בֶן־אֲחִיקָ֖ם הַמִּצְפָּ֑תָה וַיֵּ֤שֶׁב אִתֹּו֙ בְּתֹ֣וךְ הָעָ֔ם הַנִּשְׁאָרִ֖ים בָּאָֽרֶץ׃ ס

<a target = '_blank' href='https://hatanach.geulah.org.il/verse/citation.php?verse=Jer40:7'/> (פרק מ פסוק ז)</a>וַיִּשְׁמְעוּ֩ כָל־שָׂרֵ֨י הַֽחֲיָלִ֜ים אֲשֶׁ֣ר בַּשָּׂדֶ֗ה הֵ֚מָּה וְאַנְשֵׁיהֶ֔ם כִּֽי־הִפְקִ֧יד מֶֽלֶךְ־בָּבֶ֛ל אֶת־גְּדַלְיָ֥הוּ בֶן־אֲחִיקָ֖ם בָּאָ֑רֶץ וְכִ֣י ׀ הִפְקִ֣יד אִתֹּ֗ו אֲנָשִׁ֤ים וְנָשִׁים֙ וָטָ֔ף וּמִדַּלַּ֣ת הָאָ֔רֶץ מֵֽאֲשֶׁ֥ר לֹֽא־הָגְל֖וּ בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer40:8'/> (פרק מ פסוק ח)</a>וַיָּבֹ֥אוּ אֶל־גְּדַלְיָ֖ה הַמִּצְפָּ֑תָה וְיִשְׁמָעֵ֣אל בֶּן־נְתַנְיָ֡הוּ וְיֹֽוחָנָ֣ן וְיֹֽונָתָ֣ן בְּנֵֽי־קָ֠רֵחַ וּשְׂרָיָ֨ה בֶן־תַּנְחֻ֜מֶת וּבְנֵ֣י ׀ עֵו֯פֵ֣י הַנְּטֹֽפָתִ֗י וִֽיזַנְיָ֨הוּ֨ בֶּן־הַמַּ֣עֲכָתִ֔י הֵ֖מָּה וְאַנְשֵׁיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer40:9'/> (פרק מ פסוק ט)</a>וַיִּשָּׁבַ֨ע לָהֶ֜ם גְּדַלְיָ֨הוּ בֶן־אֲחִיקָ֤ם בֶּן־שָׁפָן֙ וּלְאַנְשֵׁיהֶ֣ם לֵאמֹ֔ר אַל־תִּֽירְא֖וּ מֵֽעֲבֹ֣וד הַכַּשְׂדִּ֑ים שְׁב֣וּ בָאָ֗רֶץ וְעִבְד֛וּ אֶת־מֶ֥לֶךְ בָּבֶ֖ל וְיִיטַ֥ב לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer40:10'/> (פרק מ פסוק י)</a>וַֽאֲנִ֗י הִֽנְנִ֤י ישֵׁב֨ בַּמִּצְפָּ֔ה לַֽעֲמֹד֨ לִפְנֵ֣י הַכַּשְׂדִּ֔ים אֲשֶׁ֥ר יָבֹ֖אוּ אֵלֵ֑ינוּ וְאַתֶּ֡ם אִסְפוּ֩ יַ֨יִן וְקַ֜יִץ וְשֶׁ֗מֶן וְשִׂ֨מוּ֨ בִּכְלֵיכֶ֔ם וּשְׁב֖וּ בְּעָֽרֵיכֶ֥ם אֲשֶׁר־תְּפַשְׂתֶּֽם׃

<a target = '_blank' href='https://hatanach.geulah.org.il/verse/citation.php?verse=Jer40:11'/> (פרק מ פסוק יא)</a>וְגַ֣ם כָּל־הַיְּהוּדִ֡ים אֲשֶׁר־בְּמֹואָ֣ב ׀ וּבִבְנֵֽי־עַמֹּ֨ון וּבֶֽאֱדֹ֜ום וַֽאֲשֶׁ֤ר בְּכָל־הָֽאֲרָצֹות֨ שָֽׁמְע֔וּ כִּֽי־נָתַ֧ן מֶֽלֶךְ־בָּבֶ֛ל שְׁאֵרִ֖ית לִֽיהוּדָ֑ה וְכִי֙ הִפְקִ֣יד עֲלֵיהֶ֔ם אֶת־גְּדַלְיָ֖הוּ בֶּן־אֲחִיקָ֥ם בֶּן־שָׁפָֽן׃

<a target = '_blank' href='https://hatanach.geulah.org.il/verse/citation.php?verse=Jer40:12'/> (פרק מ פסוק יב)</a>וַיָּשֻׁ֣בוּ כָל־הַיְּהוּדִ֗ים מִכָּל־הַמְּקֹמֹות֨ אֲשֶׁ֣ר נִדְּחוּ־שָׁ֔ם וַיָּבֹ֧אוּ אֶֽרֶץ־יְהוּדָ֛ה אֶל־גְּדַלְיָ֖הוּ הַמִּצְפָּ֑תָה וַיַּֽאַסְפ֛וּ יַ֥יִן וָקַ֖יִץ הַרְבֵּ֥ה מְאֹֽד׃

<a target = '_blank' href='https://hatanach.geulah.org.il/verse/citation.php?verse=Jer40:13'/> (פרק מ פסוק יג)</a>וְיֹֽוחָנָן֙ בֶּן־קָרֵ֔חַ וְכָל־שָׂרֵ֥י הַֽחֲיָלִ֖ים אֲשֶׁ֣ר בַּשָּׂדֶ֑ה בָּ֥אוּ אֶל־גְּדַלְיָ֖הוּ הַמִּצְפָּֽתָה׃

<a target = '_blank' href='https://hatanach.geulah.org.il/verse/citation.php?verse=Jer40:14'/> (פרק מ פסוק יד)</a>וַיֹּֽאמְר֣וּ אֵלָ֗יו הֲיָדֹ֤עַ תֵּדַע֨ כִּ֞י בַּֽעֲלִ֣יס ׀ מֶ֣לֶךְ בְּנֵֽי־עַמֹּ֗ון שָׁלַח֨ אֶת־יִשְׁמָעֵ֣אל בֶּן־נְתַנְיָ֔ה לְהַכֹּֽתְךָ֖ נָ֑פֶשׁ וְלֹא־הֶֽאֱמִ֣ין לָהֶ֔ם גְּדַלְיָ֖הוּ בֶּן־אֲחִיקָֽם׃

<a target = '_blank' href='https://hatanach.geulah.org.il/verse/citation.php?verse=Jer40:15'/> (פרק מ פסוק טו)</a>וְיֹֽוחָנָ֣ן בֶּן־קָרֵ֡חַ אָמַ֣ר אֶל־גְּדַלְיָהוּ֩ בַסֵּ֨תֶר בַּמִּצְפָּ֜ה לֵאמֹ֗ר אֵ֤לְכָה נָּא֙ וְאַכֶּה֙ אֶת־יִשְׁמָעֵ֣אל בֶּן־נְתַנְיָ֔ה וְאִ֖ישׁ לֹ֣א יֵדָ֑ע לָ֧מָּה יַכֶּ֣כָּה נֶּ֗פֶשׁ וְנָפֹ֨צוּ֨ כָּל־יְהוּדָה֨ הַנִּקְבָּצִ֣ים אֵלֶ֔יךָ וְאָֽבְדָ֖ה שְׁאֵרִ֥ית יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer40:16'/> (פרק מ פסוק טז)</a>וַיֹּ֨אמֶר גְּדַלְיָ֤הוּ בֶן־אֲחִיקָם֙ אֶל־יֹֽוחָנָ֣ן בֶּן־קָרֵ֔חַ אַל־תַּֽעֲשֵׂ֖֯ אֶת־הַדָּבָ֣ר הַזֶּ֑ה כִּי־שֶׁ֛קֶר אַתָּ֥ה דֹבֵ֖ר אֶל־יִשְׁמָעֵֽאל׃ פ

<a target = '_blank' href='https://hatanach.geulah.org.il/verse/citation.php?verse=Jer41:1'/> (פרק מא פסוק א)</a>וַיְהִ֣י ׀ בַּחֹ֣דֶשׁ הַשְּׁבִיעִ֗י בָּ֣א יִשְׁמָעֵ֣אל בֶּן־נְתַנְיָ֣ה בֶן־אֱלִֽישָׁמָ֣ע מִזֶּ֣רַע הַ֠מְּלוּכָה וְרַבֵּ֨י הַמֶּ֜לֶךְ וַֽעֲשָׂרָ֨ה אֲנָשִׁ֥ים אִתֹּ֛ו אֶל־גְּדַלְיָ֥הוּ בֶן־אֲחִיקָ֖ם הַמִּצְפָּ֑תָה וַיֹּ֨אכְלוּ שָׁ֥ם לֶ֛חֶם יַחְדָּ֖ו בַּמִּצְפָּֽה׃

<a target = '_blank' href='https://hatanach.geulah.org.il/verse/citation.php?verse=Jer41:2'/> (פרק מא פסוק ב)</a>וַיָּקָם֩ יִשְׁמָעֵ֨אל בֶּן־נְתַנְיָ֜ה וַֽעֲשֶׂ֥רֶת הָֽאֲנָשִׁ֣ים ׀ אֲשֶׁר־הָי֣וּ אִתֹּ֗ו וַיַּ֠כּוּ אֶת־גְּדַלְיָ֨הוּ֨ בֶן־אֲחִיקָ֧ם בֶּן־שָׁפָ֛ן בַּחֶ֖רֶב וַיָּ֣מֶת אֹתֹ֑ו אֲשֶׁר־הִפְקִ֥יד מֶֽלֶךְ־בָּבֶ֖ל בָּאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer41:3'/> (פרק מא פסוק ג)</a>וְאֵ֣ת כָּל־הַיְּהוּדִ֗ים אֲשֶׁר־הָי֨וּ אִתֹּ֤ו אֶת־גְּדַלְיָ֙הוּ֨ בַּמִּצְפָּ֔ה וְאֶת־הַכַּשְׂדִּ֖ים אֲשֶׁ֣ר נִמְצְאוּ־שָׁ֑ם אֵ֚ת אַנְשֵׁ֣י הַמִּלְחָמָ֔ה הִכָּ֖ה יִשְׁמָעֵֽאל׃

<a target = '_blank' href='https://hatanach.geulah.org.il/verse/citation.php?verse=Jer41:4'/> (פרק מא פסוק ד)</a>וַיְהִ֛י בַּיֹּ֥ום הַשֵּׁנִ֖י לְהָמִ֣ית אֶת־גְּדַלְיָ֑הוּ וְאִ֖ישׁ לֹ֥א יָדָֽע׃

<a target = '_blank' href='https://hatanach.geulah.org.il/verse/citation.php?verse=Jer41:5'/> (פרק מא פסוק ה)</a>וַיָּבֹ֣אוּ אֲ֠נָשִׁים מִשְּׁכֶ֞ם מִשִּׁלֹ֤ו וּמִשֹּֽׁמְרֹון֨ שְׁמֹנִ֣ים אִ֔ישׁ מְגֻלְּחֵ֥י זָקָ֛ן וּקְרֻעֵ֥י בְגָדִ֖ים וּמִתְגֹּֽדְדִ֑ים וּמִנְחָ֤ה וּלְבֹונָה֙ בְּיָדָ֔ם לְהָבִ֖יא בֵּ֥ית יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer41:6'/> (פרק מא פסוק ו)</a>וַ֠יֵּצֵא יִשְׁמָעֵ֨אל בֶּן־נְתַנְיָ֤ה לִקְרָאתָם֙ מִן־הַמִּצְפָּ֔ה הֹלֵ֥ךְ הָלֹ֖ךְ וּבֹכֶ֑ה וַיְהִי֨ כִּפְג֣שׁ אֹתָ֔ם וַיֹּ֣אמֶר אֲלֵיהֶ֔ם בֹּ֖אוּ אֶל־גְּדַלְיָ֥הוּ בֶן־אֲחִיקָֽם׃

<a target = '_blank' href='https://hatanach.geulah.org.il/verse/citation.php?verse=Jer41:7'/> (פרק מא פסוק ז)</a>וַיְהִ֕י כְּבֹואָ֖ם אֶל־תֹּ֣וךְ הָעִ֑יר וַיִּשְׁחָטֵ֞ם יִשְׁמָעֵ֤אל בֶּן־נְתַנְיָה֙ אֶל־תֹּ֣וךְ הַבֹּ֔ור ה֖וּא וְהָֽאֲנָשִׁ֥ים אֲשֶׁר־אִתֹּֽו׃

<a target = '_blank' href='https://hatanach.geulah.org.il/verse/citation.php?verse=Jer41:8'/> (פרק מא פסוק ח)</a>וַֽעֲשָׂרָ֨ה אֲנָשִׁ֜ים נִמְצְאוּ־בָ֗ם וַיֹּֽאמְר֤וּ אֶל־יִשְׁמָעֵאל֨ אַל־תְּמִתֵ֔נוּ כִּֽי־יֶשׁ־לָ֤נוּ מַטְמֹנִים֙ בַּשָּׂדֶ֔ה חִטִּ֥ים וּשְׂעֹרִ֖ים וְשֶׁ֣מֶן וּדְבָ֑שׁ וַיֶּחְדַּ֕ל וְלֹ֥א הֱמִיתָ֖ם בְּתֹ֥וךְ אֲחֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer41:9'/> (פרק מא פסוק ט)</a>וְהַבֹּ֗ור אֲשֶׁר֩ הִשְׁלִ֨יךְ שָׁ֤ם יִשְׁמָעֵאל֨ אֵ֣ת ׀ כָּל־פִּגְרֵ֣י הָֽאֲנָשִׁ֗ים אֲשֶׁ֤ר הִכָּה֙ בְּיַד־גְּדַלְיָ֔הוּ ה֗וּא אֲשֶׁ֤ר עָשָׂה֨ הַמֶּ֣לֶךְ אָסָ֔א מִפְּנֵ֖י בַּעְשָׁ֣א מֶֽלֶךְ־יִשְׂרָאֵ֑ל אֹתֹ֗ו מִלֵּ֛א יִשְׁמָעֵ֥אל בֶּן־נְתַנְיָ֖הוּ חֲלָלִֽים׃

<a target = '_blank' href='https://hatanach.geulah.org.il/verse/citation.php?verse=Jer41:10'/> (פרק מא פסוק י)</a>וַיִּ֣שְׁבְּ ׀ יִ֠שְׁמָעֵאל אֶת־כָּל־שְׁאֵרִ֨ית הָעָ֜ם אֲשֶׁ֣ר בַּמִּצְפָּ֗ה אֶת־בְּנֹ֤ות הַמֶּ֙לֶךְ֙ וְאֶת־כָּל־הָעָם֙ הַנִּשְׁאָרִ֣ים בַּמִּצְפָּ֔ה אֲשֶׁ֣ר הִפְקִ֗יד נְבֽוּזַרְאֲדָן֙ רַב־טַבָּחִ֔ים אֶת־גְּדַלְיָ֖הוּ בֶּן־אֲחִיקָ֑ם וַיִּשְׁבֵּם֨ יִשְׁמָעֵ֣אל בֶּן־נְתַנְיָ֔ה וַיֵּ֕לֶךְ לַֽעֲבֹ֖ר אֶל־בְּנֵ֥י עַמֹּֽון׃

<a target = '_blank' href='https://hatanach.geulah.org.il/verse/citation.php?verse=Jer41:11'/> (פרק מא פסוק יא)</a>וַיִּשְׁמַע֨ יֹֽוחָנָ֣ן בֶּן־קָרֵ֔חַ וְכָל־שָׂרֵ֥י הַֽחֲיָלִ֖ים אֲשֶׁ֣ר אִתֹּ֑ו אֵ֤ת כָּל־הָ֣רָעָ֔ה אֲשֶׁ֣ר עָשָׂ֔ה יִשְׁמָעֵ֖אל בֶּן־נְתַנְיָֽה׃

<a target = '_blank' href='https://hatanach.geulah.org.il/verse/citation.php?verse=Jer41:12'/> (פרק מא פסוק יב)</a>וַיִּקְחוּ֨ אֶת־כָּל־הָֽאֲנָשִׁ֔ים וַיֵּ֣לְכ֔וּ לְהִלָּחֵ֖ם עִם־יִשְׁמָעֵ֣אל בֶּן־נְתַנְיָ֑ה וַיִּמְצְא֣וּ אֹתֹ֔ו אֶל־מַ֥יִם רַבִּ֖ים אֲשֶׁ֥ר בְּגִבְעֹֽון׃

<a target = '_blank' href='https://hatanach.geulah.org.il/verse/citation.php?verse=Jer41:13'/> (פרק מא פסוק יג)</a>וַיְהִ֗י כִּרְאֹ֤ות כָּל־הָעָם֨ אֲשֶׁ֣ר אֶת־יִשְׁמָעֵ֔אל אֶת־יֹֽוחָנָן֨ בֶּן־קָרֵ֔חַ וְאֵ֛ת כָּל־שָׂרֵ֥י הַֽחֲיָלִ֖ים אֲשֶׁ֣ר אִתֹּ֑ו וַיִּשְׂמָֽחוּ׃

<a target = '_blank' href='https://hatanach.geulah.org.il/verse/citation.php?verse=Jer41:14'/> (פרק מא פסוק יד)</a>וַיָּסֹ֨בּוּ֨ כָּל־הָעָ֔ם אֲשֶׁר־שָׁבָ֥ה יִשְׁמָעֵ֖אל מִן־הַמִּצְפָּ֑ה וַיָּשֻׁ֨בוּ֨ וַיֵּ֣לְכ֔וּ אֶל־יֹֽוחָנָ֖ן בֶּן־קָרֵֽחַ׃

<a target = '_blank' href='https://hatanach.geulah.org.il/verse/citation.php?verse=Jer41:15'/> (פרק מא פסוק טו)</a>וְיִשְׁמָעֵ֣אל בֶּן־נְתַנְיָ֗ה נִמְלַט֙ בִּשְׁמֹנָ֣ה אֲנָשִׁ֔ים מִפְּנֵ֖י יֹֽוחָנָ֑ן וַיֵּ֖לֶךְ אֶל־בְּנֵ֥י עַמֹּֽון׃ 

<a target = '_blank' href='https://hatanach.geulah.org.il/verse/citation.php?verse=Jer41:16'/> (פרק מא פסוק טז)</a>וַיִּקַּח֩ יֹֽוחָנָ֨ן בֶּן־קָרֵ֜חַ וְכָל־שָׂרֵ֧י הַֽחֲיָלִ֣ים אֲשֶׁר־אִתֹּ֗ו אֵ֣ת כָּל־שְׁאֵרִ֤ית הָעָם֙ אֲשֶׁ֣ר הֵ֠שִׁיב מֵאֵ֨ת יִשְׁמָעֵ֤אל בֶּן־נְתַנְיָה֙ מִן־הַמִּצְפָּ֔ה אַחַ֣ר הִכָּ֔ה אֶת־גְּדַלְיָ֖ה בֶּן־אֲחִיקָ֑ם גְּבָרִ֞ים אַנְשֵׁ֣י הַמִּלְחָמָ֗ה וְנָשִׁ֤ים וְטַף֙ וְסָ֣רִסִ֔ים אֲשֶׁ֥ר הֵשִׁ֖יב מִגִּבְעֹֽון׃

<a target = '_blank' href='https://hatanach.geulah.org.il/verse/citation.php?verse=Jer41:17'/> (פרק מא פסוק יז)</a>וַיֵּֽלְכ֗וּ וַיֵּֽשְׁבוּ֙ בְּגֵר֣וּת כִּמְו֯הָ֔ם אֲשֶׁר־אֵ֖צֶל בֵּ֣ית לָ֑חֶם לָלֶ֖כֶת לָבֹ֥וא מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer41:18'/> (פרק מא פסוק יח)</a>מִפְּנֵי֨ הַכַּשְׂדִּ֔ים כִּ֥י יָֽרְא֖וּ מִפְּנֵיהֶ֑ם כִּֽי־הִכָּ֞ה יִשְׁמָעֵ֣אל בֶּן־נְתַנְיָ֗ה אֶת־גְּדַלְיָ֨הוּ֨ בֶּן־אֲחִיקָ֔ם אֲשֶׁר־הִפְקִ֥יד מֶֽלֶךְ־בָּבֶ֖ל בָּאָֽרֶץ׃ פ

<a target = '_blank' href='https://hatanach.geulah.org.il/verse/citation.php?verse=Jer42:1'/> (פרק מב פסוק א)</a>וַיִּגְּשׁוּ֨ כָּל־שָׂרֵ֣י הַֽחֲיָלִ֔ים וְיֹֽוחָנָן֨ בֶּן־קָרֵ֔חַ וִֽיזַנְיָ֖ה בֶּן־הֹֽושַׁעְיָ֑ה וְכָל־הָעָ֖ם מִקָּטֹ֥ן וְעַד־גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer42:2'/> (פרק מב פסוק ב)</a>וַיֹּֽאמְר֞וּ אֶל־יִרְמְיָ֣הוּ הַנָּבִ֗יא תִּפָּל־נָ֤א תְחִנָּתֵ֨נוּ֨ לְפָנֶ֔יךָ וְהִתְפַּלֵּ֤ל בַּֽעֲדֵ֨נוּ֨ אֶל־יְהֹוָ֣ה אֱלֹהֶ֔יךָ בְּעַ֖ד כָּל־הַשְּׁאֵרִ֣ית הַזֹּ֑את כִּֽי־נִשְׁאַ֤רְנוּ מְעַט֨ מֵֽהַרְבֵּ֔ה כַּֽאֲשֶׁ֥ר עֵינֶ֖יךָ רֹאֹ֥ות אֹתָֽנוּ׃

<a target = '_blank' href='https://hatanach.geulah.org.il/verse/citation.php?verse=Jer42:3'/> (פרק מב פסוק ג)</a>וְיַגֶּד־לָ֨נוּ֨ יְהֹוָ֣ה אֱלֹהֶ֔יךָ אֶת־הַדֶּ֖רֶךְ אֲשֶׁר־נֵ֣לֶךְ בָּ֑הּ וְאֶת־הַדָּבָ֖ר אֲשֶׁ֥ר נַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Jer42:4'/> (פרק מב פסוק ד)</a>וַיֹּ֨אמֶר אֲלֵיהֶ֜ם יִרְמְיָ֤הוּ הַנָּבִיא֙ שָׁמַ֔עְתִּי הִֽנְנִ֧י מִתְפַּלֵּ֛ל אֶל־יְהֹוָ֥ה אֱלֹֽהֵיכֶ֖ם כְּדִבְרֵיכֶ֑ם וְֽהָיָ֡ה כָּל־הַדָּבָר֩ אֲשֶׁר־יַֽעֲנֶ֨ה יְהֹוָ֤ה אֶתְכֶם֨ אַגִּ֣יד לָכֶ֔ם לֹֽא־אֶמְנַ֥ע מִכֶּ֖ם דָּבָֽר׃

<a target = '_blank' href='https://hatanach.geulah.org.il/verse/citation.php?verse=Jer42:5'/> (פרק מב פסוק ה)</a>וְהֵ֨מָּה֨ אָֽמְר֣וּ אֶֽל־יִרְמְיָ֔הוּ יְהִ֤י יְהֹוָה֙ בָּ֔נוּ לְעֵ֖ד אֱמֶ֣ת וְנֶֽאֱמָ֑ן אִם־לֹ֡א כְּכָל־הַ֠דָּבָר אֲשֶׁ֨ר יִשְׁלָחֲךָ֜ יְהֹוָ֧ה אֱלֹהֶ֛יךָ אֵלֵ֖ינוּ כֵּ֥ן נַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Jer42:6'/> (פרק מב פסוק ו)</a>אִם־טֹ֣וב וְאִם־רָ֔ע בְּקֹ֣ול ׀ יְהֹוָ֣ה אֱלֹהֵ֗ינוּ אֲשֶׁ֨ר אֲנַ֜וְּ֯ שֹֽׁלְחִ֧ים אֹֽתְךָ֛ אֵלָ֖יו נִשְׁמָ֑ע לְמַ֨עַן֨ אֲשֶׁ֣ר יִֽיטַב־לָ֔נוּ כִּ֣י נִשְׁמַ֔ע בְּקֹ֖ול יְהֹוָ֥ה אֱלֹהֵֽינוּ׃ ס

<a target = '_blank' href='https://hatanach.geulah.org.il/verse/citation.php?verse=Jer42:7'/> (פרק מב פסוק ז)</a>וַיְהִ֕י מִקֵּ֖ץ עֲשֶׂ֣רֶת יָמִ֑ים וַיְהִ֥י דְבַר־יְהֹוָ֖ה אֶל־יִרְמְיָֽהוּ׃

<a target = '_blank' href='https://hatanach.geulah.org.il/verse/citation.php?verse=Jer42:8'/> (פרק מב פסוק ח)</a>וַיִּקְרָ֗א אֶל־יֹֽוחָנָן֙ בֶּן־קָרֵ֔חַ וְאֶ֛ל כָּל־שָׂרֵ֥י הַֽחֲיָלִ֖ים אֲשֶׁ֣ר אִתֹּ֑ו וּלְכָל־הָעָ֖ם לְמִקָּטֹ֥ן וְעַד־גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer42:9'/> (פרק מב פסוק ט)</a>וַיֹּ֣אמֶר אֲלֵיהֶ֔ם כֹּֽה־אָמַ֥ר יְהֹוָ֖ה אֱלֹהֵ֣י יִשְׂרָאֵ֑ל אֲשֶׁ֨ר שְׁלַחְתֶּ֤ם אֹתִי֙ אֵלָ֔יו לְהַפִּ֥יל תְּחִנַּתְכֶ֖ם לְפָנָֽיו׃

<a target = '_blank' href='https://hatanach.geulah.org.il/verse/citation.php?verse=Jer42:10'/> (פרק מב פסוק י)</a>אִם־שֹׁ֤וב תֵּֽשְׁבוּ֨ בָּאָ֣רֶץ הַזֹּ֔את וּבָנִ֤יתִי אֶתְכֶם֨ וְלֹ֣א אֶֽהֱרֹ֔ס וְנָֽטַעְתִּ֥י אֶתְכֶ֖ם וְלֹ֣א אֶתֹּ֑ושׁ כִּ֤י נִחַ֨מְתִּי֨ אֶל־הָ֣רָעָ֔ה אֲשֶׁ֥ר עָשִׂ֖יתִי לָכֶֽם׃

<a target = '_blank' href='https://hatanach.geulah.org.il/verse/citation.php?verse=Jer42:11'/> (פרק מב פסוק יא)</a>אַל־תִּֽירְא֗וּ מִפְּנֵי֨ מֶ֣לֶךְ בָּבֶ֔ל אֲשֶׁר־אַתֶּ֥ם יְרֵאִ֖ים מִפָּנָ֑יו אַל־תִּֽירְא֤וּ מִמֶּ֨נּוּ֙ נְאֻם־יְהֹוָ֔ה כִּֽי־אִתְּכֶ֣ם אָ֔נִי לְהֹושִׁ֧יעַ אֶתְכֶ֛ם וּלְהַצִּ֥יל אֶתְכֶ֖ם מִיָּדֹֽו׃

<a target = '_blank' href='https://hatanach.geulah.org.il/verse/citation.php?verse=Jer42:12'/> (פרק מב פסוק יב)</a>וְאֶתֵּ֥ן לָכֶ֛ם רַחֲמִ֖ים וְרִחַ֣ם אֶתְכֶ֑ם וְהֵשִׁ֥יב אֶתְכֶ֖ם אֶל־אַדְמַתְכֶֽם׃

<a target = '_blank' href='https://hatanach.geulah.org.il/verse/citation.php?verse=Jer42:13'/> (פרק מב פסוק יג)</a>וְאִם־אֹֽמְרִ֣ים אַתֶּ֔ם לֹ֥א נֵשֵׁ֖ב בָּאָ֣רֶץ הַזֹּ֑את לְבִלְתִּ֣י שְׁמֹ֔עַ בְּקֹ֖ול יְהֹוָ֥ה אֱלֹֽהֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer42:14'/> (פרק מב פסוק יד)</a>לֵאמֹ֗ר לֹ֚א כִּ֣י אֶ֤רֶץ מִצְרַ֨יִם֙ נָבֹ֔וא אֲשֶׁ֤ר לֹֽא־נִרְאֶה֙ מִלְחָמָ֔ה וְקֹ֥ול שֹׁופָ֖ר לֹ֣א נִשְׁמָ֑ע וְלַלֶּ֥חֶם לֹֽא־נִרְעָ֖ב וְשָׁ֥ם נֵשֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer42:15'/> (פרק מב פסוק טו)</a>וְעַתָּ֕ה לָכֵ֛ן שִׁמְע֥וּ דְבַר־יְהֹוָ֖ה שְׁאֵרִ֣ית יְהוּדָ֑ה כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֗ל אִם־אַ֠תֶּם שֹׂ֣ום תְּשִׂמ֤וּן פְּנֵיכֶם֙ לָבֹ֣א מִצְרַ֔יִם וּבָאתֶ֖ם לָג֥וּר שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer42:16'/> (פרק מב פסוק טז)</a>וְהָֽיְתָ֣ה הַחֶ֗רֶב אֲשֶׁ֤ר אַתֶּם֙ יְרֵאִ֣ים מִמֶּ֔נָּה שָׁ֛ם תַּשִּׂ֥יג אֶתְכֶ֖ם בְּאֶ֣רֶץ מִצְרָ֑יִם וְהָֽרָעָ֞ב אֲשֶׁר־אַתֶּ֣ם ׀ דֹּֽאֲגִ֣ים מִמֶּ֗נּוּ שָׁ֣ם יִדְבַּ֧ק אַֽחֲרֵיכֶ֛ם מִצְרַ֖יִם וְשָׁ֥ם תָּמֻֽתוּ׃

<a target = '_blank' href='https://hatanach.geulah.org.il/verse/citation.php?verse=Jer42:17'/> (פרק מב פסוק יז)</a>וְיִֽהְי֣וּ כָל־הָֽאֲנָשִׁ֗ים אֲשֶׁר־שָׂ֨מוּ אֶת־פְּנֵיהֶ֜ם לָבֹ֤וא מִצְרַ֨יִם֙ לָג֣וּר שָׁ֔ם יָמ֕וּתוּ בַּחֶ֖רֶב בָּֽרָעָ֣ב וּבַדָּ֑בֶר וְלֹא־יִֽהְיֶ֤ה לָהֶם֙ שָׂרִ֣יד וּפָלִ֔יט מִפְּנֵי֨ הָֽרָעָ֔ה אֲשֶׁ֥ר אֲנִ֖י מֵבִ֥יא עֲלֵיהֶֽם׃ 

<a target = '_blank' href='https://hatanach.geulah.org.il/verse/citation.php?verse=Jer42:18'/> (פרק מב פסוק יח)</a>כִּי֩ כֹ֨ה אָמַ֜ר יְהֹוָ֣ה צְבָאֹות֘ אֱלֹהֵ֣י יִשְׂרָאֵל֒ כַּֽאֲשֶׁר֩ נִתַּ֨ךְ אַפִּ֜י וַֽחֲמָתִ֗י עַל־יֽשְׁבֵי֨ יְר֣וּשָׁלִַ֔ם כֵּ֣ן תִּתַּ֤ךְ חֲמָתִי֨ עֲלֵיכֶ֔ם בְּבֹֽאֲכֶ֖ם מִצְרָ֑יִם וִֽהְיִיתֶ֞ם לְאָלָ֤ה וּלְשַׁמָּה֨ וְלִקְלָלָ֣ה וּלְחֶרְפָּ֔ה וְלֹֽא־תִרְא֣וּ עֹ֔וד אֶת־הַמָּקֹ֖ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer42:19'/> (פרק מב פסוק יט)</a>דִּבֶּ֨ר יְהֹוָ֤ה עֲלֵיכֶם֨ שְׁאֵרִ֣ית יְהוּדָ֔ה אַל־תָּבֹ֖אוּ מִצְרָ֑יִם יָדֹ֨עַ֙ תֵּֽדְע֔וּ כִּֽי־הַֽעִידֹ֥תִי בָכֶ֖ם הַיֹּֽום׃

<a target = '_blank' href='https://hatanach.geulah.org.il/verse/citation.php?verse=Jer42:20'/> (פרק מב פסוק כ)</a>כִּ֣י הִתְעֵתֶי֯ם֘ בְּנַפְשֹֽׁותֵיכֶם֒ כִּֽי־אַתֶּ֞ם שְׁלַחְתֶּ֣ם אֹתִ֗י אֶל־יְהֹוָ֤ה אֱלֹֽהֵיכֶם֙ לֵאמֹ֔ר הִתְפַּלֵּ֣ל בַּֽעֲדֵ֔נוּ אֶל־יְהֹוָ֖ה אֱלֹהֵ֑ינוּ וּכְכֹל֩ אֲשֶׁ֨ר יֹאמַ֜ר יְהֹוָ֧ה אֱלֹהֵ֛ינוּ כֵּ֥ן הַגֶּד־לָ֖נוּ וְעָשִֽׂינוּ׃

<a target = '_blank' href='https://hatanach.geulah.org.il/verse/citation.php?verse=Jer42:21'/> (פרק מב פסוק כא)</a>וָֽאַגִּ֥ד לָכֶ֖ם הַיֹּ֑ום וְלֹ֣א שְׁמַעְתֶּ֗ם בְּקֹול֨ יְהֹוָ֣ה אֱלֹֽהֵיכֶ֔ם וּלְכֹ֖ל אֲשֶׁר־שְׁלָחַ֥נִי אֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer42:22'/> (פרק מב פסוק כב)</a>וְעַתָּה֙ יָדֹ֣עַ תֵּֽדְע֔וּ כִּ֗י בַּחֶ֛רֶב בָּֽרָעָ֥ב וּבַדֶּ֖בֶר תָּמ֑וּתוּ בַּמָּקֹום֨ אֲשֶׁ֣ר חֲפַצְתֶּ֔ם לָבֹ֖וא לָג֥וּר שָֽׁם׃ פ

<a target = '_blank' href='https://hatanach.geulah.org.il/verse/citation.php?verse=Jer43:1'/> (פרק מג פסוק א)</a>וַ֠יְהִי כְּכַלֹּ֨ות יִרְמְיָ֜הוּ לְדַבֵּ֣ר אֶל־כָּל־הָעָ֗ם אֶת־כָּל־דִּבְרֵי֨ יְהֹוָ֣ה אֱלֹֽהֵיהֶ֔ם אֲשֶׁ֧ר שְׁלָחֹ֛ו יְהֹוָ֥ה אֱלֹֽהֵיהֶ֖ם אֲלֵיהֶ֑ם אֵ֖ת כָּל־הַדְּבָרִ֥ים הָאֵֽלֶּה׃ ס

<a target = '_blank' href='https://hatanach.geulah.org.il/verse/citation.php?verse=Jer43:2'/> (פרק מג פסוק ב)</a>וַיֹּ֨אמֶר עֲזַרְיָ֤ה בֶן־הֹֽושַֽׁעְיָה֙ וְיֹֽוחָנָ֣ן בֶּן־קָרֵ֔חַ וְכָל־הָֽאֲנָשִׁ֖ים הַזֵּדִ֑ים אֹֽמְרִ֣ים אֶל־יִרְמְיָ֗הוּ שֶׁ֚קֶר אַתָּ֣ה מְדַבֵּ֔ר לֹ֣א שְׁלָחֲךָ֞ יְהֹוָ֤ה אֱלֹהֵ֨ינוּ֨ לֵאמֹ֔ר לֹֽא־תָבֹ֥אוּ מִצְרַ֖יִם לָג֥וּר שָֽׁם׃

<a target = '_blank' href='https://hatanach.geulah.org.il/verse/citation.php?verse=Jer43:3'/> (פרק מג פסוק ג)</a>כִּ֗י בָּרוּךְ֙ בֶּן־נֵ֣רִיָּ֔ה מַסִּ֥ית אֹֽתְךָ֖ בָּ֑נוּ לְמַעַן֩ תֵּ֨ת אֹתָ֤נוּ בְיַד־הַכַּשְׂדִּים֙ לְהָמִ֣ית אֹתָ֔נוּ וּלְהַגְלֹ֥ות אֹתָ֖נוּ בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer43:4'/> (פרק מג פסוק ד)</a>וְלֹֽא־שָׁמַע֩ יֹֽוחָנָ֨ן בֶּן־קָרֵ֜חַ וְכָל־שָׂרֵ֧י הַֽחֲיָלִ֛ים וְכָל־הָעָ֖ם בְּקֹ֣ול יְהֹוָ֑ה לָשֶׁ֖בֶת בְּאֶ֥רֶץ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer43:5'/> (פרק מג פסוק ה)</a>וַיִּקַּ֞ח יֹֽוחָנָ֤ן בֶּן־קָרֵחַ֨ וְכָל־שָׂרֵ֣י הַֽחֲיָלִ֔ים אֵ֖ת כָּל־שְׁאֵרִ֣ית יְהוּדָ֑ה אֲשֶׁר־שָׁ֗בוּ מִכָּל־הַגֹּויִם֙ אֲשֶׁ֣ר נִדְּחוּ־שָׁ֔ם לָג֖וּר בְּאֶ֥רֶץ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer43:6'/> (פרק מג פסוק ו)</a>אֶת־הַ֠גְּבָרִים וְאֶת־הַנָּשִׁ֣ים וְאֶת־הַטַּף֮ וְאֶת־בְּנֹ֣ות הַמֶּלֶךְ֒ וְאֵ֣ת כָּל־הַנֶּ֗פֶשׁ אֲשֶׁ֤ר הִנִּ֙יחַ֨ נְבֽוּזַרְאֲדָ֣ן רַב־טַבָּחִ֔ים אֶת־גְּדַלְיָ֖הוּ בֶּן־אֲחִיקָ֣ם בֶּן־שָׁפָ֑ן וְאֵת֨ יִרְמְיָ֣הוּ הַנָּבִ֔יא וְאֶת־בָּר֖וּךְ בֶּן־נֵֽרִיָּֽהוּ׃

<a target = '_blank' href='https://hatanach.geulah.org.il/verse/citation.php?verse=Jer43:7'/> (פרק מג פסוק ז)</a>וַיָּבֹ֨אוּ֨ אֶ֣רֶץ מִצְרַ֔יִם כִּ֛י לֹ֥א שָֽׁמְע֖וּ בְּקֹ֣ול יְהֹוָ֑ה וַיָּבֹ֖אוּ עַד־תַּחְפַּנְחֵֽס׃ ס

<a target = '_blank' href='https://hatanach.geulah.org.il/verse/citation.php?verse=Jer43:8'/> (פרק מג פסוק ח)</a>וַיְהִ֤י דְבַר־יְהֹוָה֨ אֶל־יִרְמְיָ֔הוּ בְּתַחְפַּנְחֵ֖ס לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer43:9'/> (פרק מג פסוק ט)</a>קַ֣ח בְּיָֽדְךָ֞ אֲבָנִ֣ים גְּדֹלֹ֗ות וּטְמַנְתָּ֤ם בַּמֶּ֨לֶט֨ בַּמַּלְבֵּ֔ן אֲשֶׁ֛ר בְּפֶ֥תַח בֵּית־פַּרְעֹ֖ה בְּתַחְפַּנְחֵ֑ס לְעֵינֵ֖י אֲנָשִׁ֥ים יְהוּדִֽים׃

<a target = '_blank' href='https://hatanach.geulah.org.il/verse/citation.php?verse=Jer43:10'/> (פרק מג פסוק י)</a>וְאָֽמַרְתָּ֣ אֲלֵיהֶ֡ם כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֗ל הִֽנְנִ֤י שֹׁלֵחַ֙ וְ֠לָֽקַחְתִּי אֶת־נְבֽוּכַדְרֶאצַּ֤ר מֶֽלֶךְ־בָּבֶל֨ עַבְדִּ֔י וְשַׂמְתִּ֣י כִסְאֹ֔ו מִמַּ֛עַל לָֽאֲבָנִ֥ים הָאֵ֖לֶּה אֲשֶׁ֣ר טָמָ֑נְתִּי וְנָטָ֥ה אֶת־שַׁפְרִו֯רֹ֖ו עֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Jer43:11'/> (פרק מג פסוק יא)</a>וּבָ֕אה֯ וְהִכָּ֖ה אֶת־אֶ֣רֶץ מִצְרָ֑יִם אֲשֶׁ֧ר לַמָּ֣וֶת לַמָּ֗וֶת וַֽאֲשֶׁ֤ר לַשְּׁבִי֙ לַשֶּׁ֔בִי וַֽאֲשֶׁ֥ר לַחֶ֖רֶב לֶחָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer43:12'/> (פרק מג פסוק יב)</a>וְהִצַּ֣תִּי אֵ֗שׁ בְּבָתֵּי֙ אֱלֹהֵ֣י מִצְרַ֔יִם וּשְׂרָפָ֖ם וְשָׁבָ֑ם וְעָטָה֩ אֶת־אֶ֨רֶץ מִצְרַ֜יִם כַּֽאֲשֶׁר־יַעְטֶ֤ה הָֽרֹעֶה֙ אֶת־בִּגְדֹ֔ו וְיָצָ֥א מִשָּׁ֖ם בְּשָׁלֹֽום׃

<a target = '_blank' href='https://hatanach.geulah.org.il/verse/citation.php?verse=Jer43:13'/> (פרק מג פסוק יג)</a>וְשִׁבַּ֗ר אֶֽת־מַצְּבֹות֙ בֵּ֣ית שֶׁ֔מֶשׁ אֲשֶׁ֖ר בְּאֶ֣רֶץ מִצְרָ֑יִם וְאֶת־בָּתֵּ֛י אֱלֹהֵ֥י מִצְרַ֖יִם יִשְׂרֹ֥ף בָּאֵֽשׁ׃ פ

<a target = '_blank' href='https://hatanach.geulah.org.il/verse/citation.php?verse=Jer44:1'/> (פרק מד פסוק א)</a>הַדָּבָר֙ אֲשֶׁר־הָיָ֣ה אֶל־יִרְמְיָ֔הוּ אֶ֚ל כָּל־הַיְּהוּדִ֔ים הַיּֽשְׁבִ֖ים בְּאֶ֣רֶץ מִצְרָ֑יִם הַיּֽשְׁבִ֤ים בְּמִגְדֹּל֨ וּבְתַחְפַּנְחֵ֣ס וּבְנֹ֔ף וּבְאֶ֥רֶץ פַּתְרֹ֖וס לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer44:2'/> (פרק מד פסוק ב)</a>כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל אַתֶּ֣ם רְאִיתֶ֗ם אֵ֤ת כָּל־הָֽרָעָה֙ אֲשֶׁ֤ר הֵבֵ֨אתִי֨ עַל־יְר֣וּשָׁלִַ֔ם וְעַ֖ל כָּל־עָרֵ֣י יְהוּדָ֑ה וְהִנָּ֤ם חָרְבָּה֨ הַיֹּ֣ום הַזֶּ֔ה וְאֵ֥ין בָּהֶ֖ם יֹושֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer44:3'/> (פרק מד פסוק ג)</a>מִפְּנֵ֣י רָֽעָתָ֗ם אֲשֶׁ֤ר עָשׂוּ֙ לְהַכְעִסֵ֔נִי לָלֶ֣כֶת לְקַטֵּ֔ר לַעֲבֹ֖ד לֵֽאלֹהִ֣ים אֲחֵרִ֑ים אֲשֶׁר֙ לֹ֣א יְדָע֔וּם הֵ֖מָּה אַתֶּ֥ם וַֽאֲבֹֽתֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer44:4'/> (פרק מד פסוק ד)</a>וָֽאֶשְׁלַ֤ח אֲלֵיכֶם֙ אֶת־כָּל־עֲבָדַ֣י הַנְּבִיאִ֔ים הַשְׁכֵּ֥ים וְשָׁלֹ֖חַ לֵאמֹ֑ר אַל־נָ֣א תַֽעֲשׂ֗וּ אֵ֛ת דְּבַר־הַתֹּֽעֵבָ֥ה הַזֹּ֖את אֲשֶׁ֥ר שָׂנֵֽאתִי׃

<a target = '_blank' href='https://hatanach.geulah.org.il/verse/citation.php?verse=Jer44:5'/> (פרק מד פסוק ה)</a>וְלֹ֤א שָֽׁמְע֨וּ וְלֹֽא־הִטּ֣וּ אֶת־אָזְנָ֔ם לָשׁ֖וּב מֵרָֽעָתָ֑ם לְבִלְתִּ֥י קַטֵּ֖ר לֵֽאלֹהִ֥ים אֲחֵרִֽים׃

<a target = '_blank' href='https://hatanach.geulah.org.il/verse/citation.php?verse=Jer44:6'/> (פרק מד פסוק ו)</a>וַתִּתַּ֤ךְ חֲמָתִי֨ וְאַפִּ֔י וַתִּבְעַר֙ בְּעָרֵ֣י יְהוּדָ֔ה וּבְחֻצֹ֖ות יְרֽוּשָׁלִָ֑ם וַתִּֽהְיֶ֛ינָה לְחָרְבָּ֥ה לִשְׁמָמָ֖ה כַּיֹּ֥ום הַזֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Jer44:7'/> (פרק מד פסוק ז)</a>וְעַתָּ֡ה כֹּֽה־אָמַ֣ר יְהֹוָה֩ אֱלֹהֵ֨י צְבָאֹ֜ות אֱלֹהֵ֣י יִשְׂרָאֵ֗ל לָמָה֩ אַתֶּ֨ם עֹשִׂ֜ים רָעָ֤ה גְדֹולָה֙ אֶל־נַפְשֹׁ֣תֵכֶ֔ם לְהַכְרִ֨ית לָכֶ֧ם אִֽישׁ־וְאִשָּׁ֛ה עֹולֵ֥ל וְיֹונֵ֖ק מִתֹּ֣וךְ יְהוּדָ֑ה לְבִלְתִּ֛י הֹותִ֥יר לָכֶ֖ם שְׁאֵרִֽית׃

<a target = '_blank' href='https://hatanach.geulah.org.il/verse/citation.php?verse=Jer44:8'/> (פרק מד פסוק ח)</a>לְהַכְעִסֵ֙נִי֙ בְּמַֽעֲשֵׂ֣י יְדֵיכֶ֔ם לְקַטֵּ֞ר לֵֽאלֹהִ֤ים אֲחֵרִים֨ בְּאֶ֣רֶץ מִצְרַ֔יִם אֲשֶׁר־אַתֶּ֥ם בָּאִ֖ים לָג֣וּר שָׁ֑ם לְמַעַן֙ הַכְרִ֣ית לָכֶ֔ם וּלְמַ֤עַן הֱיֹֽותְכֶם֙ לִקְלָלָ֣ה וּלְחֶרְפָּ֔ה בְּכֹ֖ל גֹּויֵ֥י הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer44:9'/> (פרק מד פסוק ט)</a>הַשְׁכַחְתֶּם֩ אֶת־רָעֹ֨ות אֲבֹֽותֵיכֶ֜ם וְאֶת־רָעֹ֣ות ׀ מַלְכֵ֣י יְהוּדָ֗ה וְאֵת֨ רָעֹ֣ות נָשָׁ֔יו וְאֵת֨ רָעֹ֣תֵכֶ֔ם וְאֵ֖ת רָעֹ֣ת נְשֵׁיכֶ֑ם אֲשֶׁ֤ר עָשׂוּ֙ בְּאֶ֣רֶץ יְהוּדָ֔ה וּבְחֻצֹ֖ות יְרֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer44:10'/> (פרק מד פסוק י)</a>לֹ֣א דֻכְּא֔וּ עַ֖ד הַיֹּ֣ום הַזֶּ֑ה וְלֹ֣א יָֽרְא֗וּ וְלֹא־הָֽלְכ֤וּ בְתֹֽורָתִי֙ וּבְחֻקֹּתַ֔י אֲשֶׁר־נָתַ֥תִּי לִפְנֵיכֶ֖ם וְלִפְנֵ֥י אֲבֹֽותֵיכֶֽם׃ ס

<a target = '_blank' href='https://hatanach.geulah.org.il/verse/citation.php?verse=Jer44:11'/> (פרק מד פסוק יא)</a>לָכֵ֗ן כֹּֽה־אָמַ֞ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל הִֽנְנִי֨ שָׂ֥ם פָּנַ֛י בָּכֶ֖ם לְרָעָ֑ה וּלְהַכְרִ֖ית אֶת־כָּל־יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer44:12'/> (פרק מד פסוק יב)</a>וְלָֽקַחְתִּ֞י אֶת־שְׁאֵרִ֣ית יְהוּדָ֗ה אֲשֶׁר־שָׂ֨מוּ פְנֵיהֶ֜ם לָבֹ֣וא אֶֽרֶץ־מִצְרַיִם֮ לָג֣וּר שָׁם֒ וְתַ֨מּוּ כֹ֜ל בְּאֶ֧רֶץ מִצְרַ֣יִם יִפֹּ֗לוּ בַּחֶ֤רֶב בָּֽרָעָב֨ יִתַּ֔מּוּ מִקָּטֹן֙ וְעַד־גָּדֹ֔ול בַּחֶ֥רֶב וּבָרָעָ֖ב יָמֻ֑תוּ וְהָיוּ֙ לְאָלָ֣ה לְשַׁמָּ֔ה וְלִקְלָלָ֖ה וּלְחֶרְפָּֽה׃

<a target = '_blank' href='https://hatanach.geulah.org.il/verse/citation.php?verse=Jer44:13'/> (פרק מד פסוק יג)</a>וּפָֽקַדְתִּ֗י עַל־הַיֹּֽושְׁבִים֨ בְּאֶ֣רֶץ מִצְרַ֔יִם כַּֽאֲשֶׁ֥ר פָּקַ֖דְתִּי עַל־יְרֽוּשָׁלִָ֑ם בַּחֶ֥רֶב בָּֽרָעָ֖ב וּבַדָּֽבֶר׃

<a target = '_blank' href='https://hatanach.geulah.org.il/verse/citation.php?verse=Jer44:14'/> (פרק מד פסוק יד)</a>וְלֹ֨א יִהְיֶ֜ה פָּלִ֤יט וְשָׂרִיד֨ לִשְׁאֵרִ֣ית יְהוּדָ֔ה הַבָּאִ֥ים לָגֽוּר־שָׁ֖ם בְּאֶ֣רֶץ מִצְרָ֑יִם וְלָשׁ֣וּב ׀ אֶ֣רֶץ יְהוּדָ֗ה אֲשֶׁר־הֵ֜מָּה מְנַשְּׂאִ֤ים אֶת־נַפְשָׁם֙ לָשׁוּב֙ לָשֶׁ֣בֶת שָׁ֔ם כִּ֥י לֹֽא־יָשׁ֖וּבוּ כִּ֥י אִם־פְּלֵטִֽים׃ ס

<a target = '_blank' href='https://hatanach.geulah.org.il/verse/citation.php?verse=Jer44:15'/> (פרק מד פסוק טו)</a>וַיַּעֲנ֣וּ אֶת־יִרְמְיָ֗הוּ כָּל־הָֽאֲנָשִׁ֤ים הַיֹּֽדְעִים֙ כִּֽי־מְקַטְּרֹ֤ות נְשֵׁיהֶם֨ לֵֽאלֹהִ֣ים אֲחֵרִ֔ים וְכָל־הַנָּשִׁ֥ים הָעֹֽמְדֹ֖ות קָהָ֣ל גָּדֹ֑ול וְכָל־הָעָ֛ם הַיּֽשְׁבִ֥ים בְּאֶֽרֶץ־מִצְרַ֖יִם בְּפַתְרֹ֥וס לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer44:16'/> (פרק מד פסוק טז)</a>הַדָּבָ֛ר אֲשֶׁר־דִּבַּ֥רְתָּ אֵלֵ֖ינוּ בְּשֵׁ֣ם יְהֹוָ֑ה אֵינֶ֥נּוּ שֹֽׁמְעִ֖ים אֵלֶֽיךָ׃

<a target = '_blank' href='https://hatanach.geulah.org.il/verse/citation.php?verse=Jer44:17'/> (פרק מד פסוק יז)</a>כִּ֩י עָשׂ֨ה נַֽעֲשֶׂ֜ה אֶֽת־כָּל־הַדָּבָ֣ר ׀ אֲשֶׁר־יָצָ֣א מִפִּ֗ינוּ לְקַטֵּ֞ר לִמְלֶ֣כֶ֯ת הַשָּׁמַיִם֮ וְהַסֵּֽיךְ־לָ֣הּ נְסָכִים֒ כַּֽאֲשֶׁ֨ר עָשִׂ֜ינוּ אֲנַ֤חְנוּ וַֽאֲבֹתֵ֨ינוּ֙ מְלָכֵ֣ינוּ וְשָׂרֵ֔ינוּ בְּעָרֵ֣י יְהוּדָ֔ה וּבְחֻצֹ֖ות יְרֽוּשָׁלִָ֑ם וַנִּֽשְׂבַּֽע־לֶ֨חֶם֨ וַנִּֽהְיֶ֣ה טֹובִ֔ים וְרָעָ֖ה לֹ֥א רָאִֽינוּ׃

<a target = '_blank' href='https://hatanach.geulah.org.il/verse/citation.php?verse=Jer44:18'/> (פרק מד פסוק יח)</a>וּמִן־אָ֡ז חָדַ֜לְנוּ לְקַטֵּ֨ר לִמְלֶ֧כֶ֯ת הַשָּׁמַ֛יִם וְהַסֵּֽךְ־לָ֥הּ נְסָכִ֖ים חָסַ֣רְנוּ כֹ֑ל וּבַחֶ֥רֶב וּבָֽרָעָ֖ב תָּֽמְנוּ׃

<a target = '_blank' href='https://hatanach.geulah.org.il/verse/citation.php?verse=Jer44:19'/> (פרק מד פסוק יט)</a>וְכִֽי־אֲנַ֤חְנוּ מְקַטְּרִים֨ לִמְלֶ֣כֶ֯ת הַשָּׁמַ֔יִם וּלְהַסֵּ֥ךְ לָ֖הּ נְסָכִ֑ים הֲמִבַּלְעֲדֵ֣י אֲנָשֵׁ֗ינוּ עָשִׂ֨ינוּ לָ֤הּ כַּוָּנִים֨ לְהַ֣עֲצִבָ֔ה֯ וְהַסֵּ֥ךְ לָ֖הּ נְסָכִֽים׃ ס

<a target = '_blank' href='https://hatanach.geulah.org.il/verse/citation.php?verse=Jer44:20'/> (פרק מד פסוק כ)</a>וַיֹּ֥אמֶר יִרְמְיָ֖הוּ אֶל־כָּל־הָעָ֑ם עַל־הַגְּבָרִ֤ים וְעַל־הַנָּשִׁים֨ וְעַל־כָּל־הָעָ֔ם הָֽעֹנִ֥ים אֹתֹ֛ו דָּבָ֖ר לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer44:21'/> (פרק מד פסוק כא)</a>הֲלֹ֣וא אֶת־הַקִּטֵּ֗ר אֲשֶׁ֨ר קִטַּרְתֶּ֜ם בְּעָרֵ֤י יְהוּדָה֙ וּבְחֻצֹ֣ות יְרֽוּשָׁלִַ֔ם אַתֶּ֧ם וַאֲבֹֽותֵיכֶ֛ם מַלְכֵיכֶ֥ם וְשָֽׂרֵיכֶ֖ם וְעַ֣ם הָאָ֑רֶץ אֹתָם֨ זָכַ֣ר יְהֹוָ֔ה וַתַּֽעֲלֶ֖ה עַל־לִבֹּֽו׃

<a target = '_blank' href='https://hatanach.geulah.org.il/verse/citation.php?verse=Jer44:22'/> (פרק מד פסוק כב)</a>וְלֹֽא־יוּכַל֩ יְהֹוָ֨ה עֹ֜וד לָשֵׂ֗את מִפְּנֵי֙ רֹ֣עַ מַֽעַלְלֵיכֶ֔ם מִפְּנֵ֥י הַתֹּֽועֵבֹ֖ת אֲשֶׁ֣ר עֲשִׂיתֶ֑ם וַתְּהִ֣י אַ֠רְצְכֶם לְחָרְבָּ֨ה וּלְשַׁמָּ֧ה וְלִקְלָלָ֛ה מֵאֵ֥ין יֹושֵׁ֖ב כְּהַיֹּ֥ום הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Jer44:23'/> (פרק מד פסוק כג)</a>מִפְּנֵי֩ אֲשֶׁ֨ר קִטַּרְתֶּ֜ם וַֽאֲשֶׁ֧ר חֲטָאתֶ֣ם לַֽיהֹוָ֗ה וְלֹ֤א שְׁמַעְתֶּם֨ בְּקֹ֣ול יְהֹוָ֔ה וּבְתֹֽרָתֹ֧ו וּבְחֻקֹּתָ֛יו וּבְעֵֽדְוֹתָ֖יו לֹ֣א הֲלַכְתֶּ֑ם עַל־כֵּ֞ן קָרָ֥את אֶתְכֶ֛ם הָֽרָעָ֥ה הַזֹּ֖את כַּיֹּ֥ום הַזֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Jer44:24'/> (פרק מד פסוק כד)</a>וַיֹּ֤אמֶר יִרְמְיָ֨הוּ֨ אֶל־כָּל־הָעָ֔ם וְאֶ֖ל כָּל־הַנָּשִׁ֑ים שִׁמְעוּ֨ דְּבַר־יְהֹוָ֔ה כָּל־יְהוּדָ֕ה אֲשֶׁ֖ר בְּאֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer44:25'/> (פרק מד פסוק כה)</a>כֹּֽה־אָמַ֣ר יְהֹוָֽה־צְבָאֹות֩ אֱלֹהֵ֨י יִשְׂרָאֵ֜ל לֵאמֹ֗ר אַתֶּ֨ם וּנְשֵׁיכֶ֜ם וַתְּדַבֵּ֣רְנָה בְּפִיכֶם֮ וּבִֽידֵיכֶ֣ם מִלֵּאתֶ֣ם ׀ לֵאמֹר֒ עָשׂ֨ה נַֽעֲשֶׂ֜ה אֶת־נְדָרֵ֗ינוּ אֲשֶׁ֤ר נָדַ֨רְנוּ֙ לְקַטֵּר֙ לִמְלֶ֣כֶ֯ת הַשָּׁמַ֔יִם וּלְהַסֵּ֥ךְ לָ֖הּ נְסָכִ֑ים הָקֵ֤ים תָּקִ֙ימְנָה֙ אֶת־נִדְרֵיכֶ֔ם וְעָשׂ֥ה תַֽעֲשֶׂ֖ינָה אֶת־נִדְרֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Jer44:26'/> (פרק מד פסוק כו)</a>לָכֵן֨ שִׁמְע֣וּ דְבַר־יְהֹוָ֔ה כָּל־יְהוּדָ֕ה הַיּֽשְׁבִ֖ים בְּאֶ֣רֶץ מִצְרָ֑יִם הִֽנְנִ֨י נִשְׁבַּ֜עְתִּי בִּשְׁמִ֤י הַגָּדֹול֨ אָמַ֣ר יְהֹוָ֔ה אִם־יִהְיֶה֩ עֹ֨וד שְׁמִ֜י נִקְרָ֣א ׀ בְּפִ֣י ׀ כָּל־אִ֣ישׁ יְהוּדָ֗ה אֹמֵ֛ר חַי־אֲדֹנָ֥י יֱהֹוִ֖ה בְּכָל־אֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer44:27'/> (פרק מד פסוק כז)</a>הִֽנְנִ֨י שֹׁקֵ֧ד עֲלֵיהֶ֛ם לְרָעָ֖ה וְלֹ֣א לְטֹובָ֑ה וְתַמּוּ֩ כָל־אִ֨ישׁ יְהוּדָ֜ה אֲשֶׁ֨ר בְּאֶ֧רֶץ מִצְרַ֛יִם בַּחֶ֥רֶב וּבָֽרָעָ֖ב עַד־כְּלֹותָֽם׃

<a target = '_blank' href='https://hatanach.geulah.org.il/verse/citation.php?verse=Jer44:28'/> (פרק מד פסוק כח)</a>וּפְלִיטֵ֨י חֶ֜רֶב יְשֻׁב֨וּן מִן־אֶ֧רֶץ מִצְרַ֛יִם אֶ֥רֶץ יְהוּדָ֖ה מְתֵ֣י מִסְפָּ֑ר וְֽיָֽדְע֞וּ כָּל־שְׁאֵרִ֣ית יְהוּדָ֗ה הַבָּאִ֤ים לְאֶֽרֶץ־מִצְרַ֨יִם֙ לָג֣וּר שָׁ֔ם דְּבַר־מִ֥י יָק֖וּם מִמֶּ֥נִּי וּמֵהֶֽם׃

<a target = '_blank' href='https://hatanach.geulah.org.il/verse/citation.php?verse=Jer44:29'/> (פרק מד פסוק כט)</a>וְזֹאת־לָכֶ֤ם הָאֹות֙ נְאֻם־יְהֹוָ֔ה כִּֽי־פֹקֵ֥ד אֲנִ֛י עֲלֵיכֶ֖ם בַּמָּקֹ֣ום הַזֶּ֑ה לְמַ֙עַן֙ תֵּֽדְע֔וּ כִּי֩ קֹ֨ום יָק֧וּמוּ דְבָרַ֛י עֲלֵיכֶ֖ם לְרָעָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer44:30'/> (פרק מד פסוק ל)</a>כֹּ֣ה ׀ אָמַ֣ר יְהֹוָ֗ה הִֽנְנִ֣י נֹ֠תֵן אֶת־פַּרְעֹ֨ה חָפְרַ֤ע מֶֽלֶךְ־מִצְרַ֨יִם֨ בְּיַ֣ד אֹֽיְבָ֔יו וּבְיַ֖ד מְבַקְשֵׁ֣י נַפְשֹׁ֑ו כַּֽאֲשֶׁ֨ר נָתַ֜תִּי אֶת־צִדְקִיָּ֣הוּ מֶֽלֶךְ־יְהוּדָ֗ה בְּיַ֨ד נְבֽוּכַדְרֶאצַּ֧ר מֶֽלֶךְ־בָּבֶ֛ל אֹֽיְבֹ֖ו וּמְבַקֵּ֥שׁ נַפְשֹֽׁו׃ פ

<a target = '_blank' href='https://hatanach.geulah.org.il/verse/citation.php?verse=Jer45:1'/> (פרק מה פסוק א)</a>הַדָּבָ֗ר אֲשֶׁ֤ר דִּבֶּר֨ יִרְמְיָ֣הוּ הַנָּבִ֔יא אֶל־בָּר֖וּךְ בֶּן־נֵֽרִיָּ֑ה בְּכָתְבֹו֩ אֶת־הַדְּבָרִ֨ים הָאֵ֤לֶּה עַל־סֵ֨פֶר֨ מִפִּ֣י יִרְמְיָ֔הוּ בַּשָּׁנָה֙ הָֽרְבִעִ֔ית לִיהֹֽויָקִ֧ים בֶּן־יֹֽאשִׁיָּ֛הוּ מֶ֥לֶךְ יְהוּדָ֖ה לֵאמֹֽר׃ 

<a target = '_blank' href='https://hatanach.geulah.org.il/verse/citation.php?verse=Jer45:2'/> (פרק מה פסוק ב)</a>כֹּֽה־אָמַ֥ר יְהֹוָ֖ה אֱלֹהֵ֣י יִשְׂרָאֵ֑ל עָלֶ֖יךָ בָּרֽוּךְ׃

<a target = '_blank' href='https://hatanach.geulah.org.il/verse/citation.php?verse=Jer45:3'/> (פרק מה פסוק ג)</a>אָמַ֨רְתָּ֨ אֹֽוי־נָ֣א לִ֔י כִּֽי־יָסַ֧ף יְהֹוָ֛ה יָגֹ֖ון עַל־מַכְאֹבִ֑י יָגַ֨עְתִּי֨ בְּאַנְחָתִ֔י וּמְנוּחָ֖ה לֹ֥א מָצָֽאתִי׃

<a target = '_blank' href='https://hatanach.geulah.org.il/verse/citation.php?verse=Jer45:4'/> (פרק מה פסוק ד)</a>כֹּ֣ה ׀ תֹּאמַ֣ר אֵלָ֗יו כֹּ֚ה אָמַ֣ר יְהֹוָ֔ה הִנֵּ֤ה אֲשֶׁר־בָּנִ֨יתִי֨ אֲנִ֣י הֹרֵ֔ס וְאֵ֥ת אֲשֶׁר־נָטַ֖עְתִּי אֲנִ֣י נֹתֵ֑שׁ וְאֶת־כָּל־הָאָ֖רֶץ לִ֯י־הִֽיא׃

<a target = '_blank' href='https://hatanach.geulah.org.il/verse/citation.php?verse=Jer45:5'/> (פרק מה פסוק ה)</a>וְאַתָּ֛ה תְּבַקֶּשׁ־לְךָ֥ גְּדֹלֹ֖ות אַל־תְּבַקֵּ֑שׁ כִּ֡י הִֽנְנִי֩ מֵבִ֨יא רָעָ֤ה עַל־כָּל־בָּשָׂר֨ נְאֻם־יְהֹוָ֔ה וְנָֽתַתִּ֙י לְךָ֤ אֶֽת־נַפְשְׁךָ֨ לְשָׁלָ֔ל עַ֥ל כָּל־הַמְּקֹמֹ֖ות אֲשֶׁ֥ר תֵּֽלֶךְ־שָֽׁם׃ פ

<a target = '_blank' href='https://hatanach.geulah.org.il/verse/citation.php?verse=Jer46:1'/> (פרק מו פסוק א)</a>אֲשֶׁ֨ר הָיָ֧ה דְבַר־יְהֹוָ֛ה אֶל־יִרְמְיָ֥הוּ הַנָּבִ֖יא עַל־הַגֹּויִֽם׃

<a target = '_blank' href='https://hatanach.geulah.org.il/verse/citation.php?verse=Jer46:2'/> (פרק מו פסוק ב)</a>לְמִצְרַ֗יִם עַל־חֵ֨יל פַּרְעֹ֤ה נְכֹו֙ מֶ֣לֶךְ מִצְרַ֔יִם אֲשֶׁר־הָיָ֥ה עַל־נְהַר־פְּרָ֖ת בְּכַרְכְּמִ֑שׁ אֲשֶׁ֣ר הִכָּ֗ה נְבֽוּכַדְרֶאצַּר֙ מֶ֣לֶךְ בָּבֶ֔ל בִּשְׁנַת֨ הָֽרְבִיעִ֔ית לִיהֹֽויָקִ֥ים בֶּן־יֹֽאשִׁיָּ֖הוּ מֶ֥לֶךְ יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Jer46:3'/> (פרק מו פסוק ג)</a>עִרְכ֤וּ מָגֵן֙ וְצִנָּ֔ה וּגְשׁ֖וּ לַמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Jer46:4'/> (פרק מו פסוק ד)</a>אִסְר֣וּ הַסּוּסִ֗ים וַֽעֲלוּ֙ הַפָּ֣רָשִׁ֔ים וְהִתְיַצְּב֖וּ בְּכֹֽובָעִ֑ים מִרְקוּ֙ הָֽרְמָחִ֔ים לִבְשׁ֖וּ הַסִּרְיֹנֹֽות׃

<a target = '_blank' href='https://hatanach.geulah.org.il/verse/citation.php?verse=Jer46:5'/> (פרק מו פסוק ה)</a>מַדּ֣וּעַ רָאִ֗יתִי הֵ֣מָּה חַתִּים֮ נְסֹוגִ֣ים אָחֹור֒ וְגִבֹּֽורֵיהֶ֣ם יֻכַּ֔תּוּ וּמָנֹ֥וס נָ֖סוּ וְלֹ֣א הִפְנ֑וּ מָגֹ֥ור מִסָּבִ֖יב נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer46:6'/> (פרק מו פסוק ו)</a>אַל־יָנ֣וּס הַקַּ֔ל וְאַל־יִמָּלֵ֖ט הַגִּבֹּ֑ור צָפֹ֨ונָה֨ עַל־יַ֣ד נְהַר־פְּרָ֔ת כָּֽשְׁל֖וּ וְנָפָֽלוּ׃

<a target = '_blank' href='https://hatanach.geulah.org.il/verse/citation.php?verse=Jer46:7'/> (פרק מו פסוק ז)</a>מִי־זֶ֖ה כַּיְאֹ֣ר יַֽעֲלֶ֑ה כַּנְּהָרֹ֕ות יִתְגָּֽעֲשׁ֖וּ מֵימָֽיו׃

<a target = '_blank' href='https://hatanach.geulah.org.il/verse/citation.php?verse=Jer46:8'/> (פרק מו פסוק ח)</a>מִצְרַ֙יִם֙ כַּיְאֹ֣ר יַֽעֲלֶ֔ה וְכַנְּהָרֹ֖ות יִתְגֹּ֣עֲשׁוּ מָ֑יִם וַיֹּ֗אמֶר אַֽעֲלֶה֨ אֲכַסֶּה־אֶ֔רֶץ אֹבִ֥ידָה עִ֖יר וְי֥שְׁבֵי בָֽהּ׃

<a target = '_blank' href='https://hatanach.geulah.org.il/verse/citation.php?verse=Jer46:9'/> (פרק מו פסוק ט)</a>עֲל֤וּ הַסּוּסִים֨ וְהִתְהֹֽלְל֣וּ הָרֶ֔כֶב וְיֵֽצְא֖וּ הַגִּבֹּורִ֑ים כּ֤וּשׁ וּפוּט֙ תֹּֽפְשֵׂ֣י מָגֵ֔ן וְלוּדִ֕ים תֹּֽפְשֵׂ֖י דֹּ֥רְכֵי קָֽשֶׁת׃

<a target = '_blank' href='https://hatanach.geulah.org.il/verse/citation.php?verse=Jer46:10'/> (פרק מו פסוק י)</a>וְהַיֹּ֨ום הַה֜וּא לַֽאדֹנָ֧י יֱהֹוִ֣ה צְבָאֹ֗ות יֹ֤ום נְקָמָה֙ לְהִנָּקֵ֣ם מִצָּרָ֔יו וְאָֽכְלָ֥ה חֶ֨רֶב֨ וְשָׂ֣בְעָ֔ה וְרָֽוְתָ֖ה מִדָּמָ֑ם כִּ֣י זֶ֠בַח לַֽאדֹנָ֨י יֱהֹוִ֧ה צְבָאֹ֛ות בְּאֶ֥רֶץ צָפֹ֖ון אֶל־נְהַר־פְּרָֽת׃

<a target = '_blank' href='https://hatanach.geulah.org.il/verse/citation.php?verse=Jer46:11'/> (פרק מו פסוק יא)</a>עֲלִ֤י גִלְעָד֨ וּקְחִ֣י צֳרִ֔י בְּתוּלַ֖ת בַּת־מִצְרָ֑יִם לַשָּׁוְא֨ הִרְבֵּ֣יתי֯ רְפֻאֹ֔ות תְּעָלָ֖ה אֵ֥ין לָֽךְ׃

<a target = '_blank' href='https://hatanach.geulah.org.il/verse/citation.php?verse=Jer46:12'/> (פרק מו פסוק יב)</a>שָׁמְע֤וּ גֹויִם֨ קְלֹונֵ֔ךְ וְצִוְחָתֵ֖ךְ מָלְאָ֣ה הָאָ֑רֶץ כִּֽי־גִבֹּ֤ור בְּגִבֹּור֙ כָּשָׁ֔ל֯וּ יַחְדָּ֖ו נָֽפְל֥וּ שְׁנֵיהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Jer46:13'/> (פרק מו פסוק יג)</a>֯הַדָּבָר֙ אֲשֶׁ֣ר דִּבֶּ֣ר יְהֹוָ֔ה אֶל־יִרְמְיָ֖הוּ הַנָּבִ֑יא לָבֹ֗וא נְבֽוּכַדְרֶאצַּר֨ מֶ֣לֶךְ בָּבֶ֔ל לְהַכֹּ֖ות אֶת־אֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Jer46:14'/> (פרק מו פסוק יד)</a>הַגִּ֤ידוּ בְּמִצְרַ֨יִם֙ וְהַשְׁמִ֣יעוּ בְּמִגְדֹּ֔ול וְהַשְׁמִ֥יעוּ בְנֹ֖ף וּבְתַחְפַּנְחֵ֑ס אִמְר֗וּ הִתְיַצֵּב֙ וְהָ֣כֵֽן לָ֔ךְ כִּי־אָכְלָ֥ה חֶ֖רֶב סְבִיבֶֽיךָ׃

<a target = '_blank' href='https://hatanach.geulah.org.il/verse/citation.php?verse=Jer46:15'/> (פרק מו פסוק טו)</a>מַדּ֖וּעַ נִסְחַ֣ף אַבִּירֶ֑יךָ לֹ֣א עָמַ֔ד כִּ֥י יְהֹוָ֖ה הֲדָפֹֽו׃

<a target = '_blank' href='https://hatanach.geulah.org.il/verse/citation.php?verse=Jer46:16'/> (פרק מו פסוק טז)</a>הִרְבָּ֖ה כֹּושֵׁ֑ל גַּם־נָפַ֞ל אִ֣ישׁ אֶל־רֵעֵ֗הוּ וַיֹּֽאמְרוּ֙ ק֣וּמָה ׀ וְנָשֻׁ֣בָה אֶל־עַמֵּ֗נוּ וְאֶל־אֶ֨רֶץ֨ מֹֽולַדְתֵּ֔נוּ מִפְּנֵ֖י חֶ֥רֶב הַיֹּונָֽה׃

<a target = '_blank' href='https://hatanach.geulah.org.il/verse/citation.php?verse=Jer46:17'/> (פרק מו פסוק יז)</a>קָֽרְא֖וּ שָׁ֑ם פַּרְעֹ֤ה מֶֽלֶךְ־מִצְרַ֨יִם֨ שָׁאֹ֔ון הֶֽעֱבִ֖יר הַמֹּועֵֽד׃

<a target = '_blank' href='https://hatanach.geulah.org.il/verse/citation.php?verse=Jer46:18'/> (פרק מו פסוק יח)</a>חַי־אָ֨נִי֙ נְאֻם־הַמֶּ֔לֶךְ יְהֹוָ֥ה צְבָאֹ֖ות שְׁמֹ֑ו כִּ֚י כְּתָבֹ֣ור בֶּֽהָרִ֔ים וּכְכַרְמֶ֖ל בַּיָּ֥ם יָבֹֽוא׃

<a target = '_blank' href='https://hatanach.geulah.org.il/verse/citation.php?verse=Jer46:19'/> (פרק מו פסוק יט)</a>כְּלֵ֤י גֹולָה֙ עֲשִׂ֣י לָ֔ךְ יֹושֶׁ֖בֶת בַּת־מִצְרָ֑יִם כִּֽי־נֹף֙ לְשַׁמָּ֣ה תִֽהְיֶ֔ה וְנִצְּתָ֖ה מֵאֵ֥ין יֹושֵֽׁב׃ פ

<a target = '_blank' href='https://hatanach.geulah.org.il/verse/citation.php?verse=Jer46:20'/> (פרק מו פסוק כ)</a>עֶגְלָ֥ה יְפֵֽה־פִיָּ֖ה מִצְרָ֑יִם קֶ֥רֶץ מִצָּפֹ֖ון בָּ֥א בָֽא׃

<a target = '_blank' href='https://hatanach.geulah.org.il/verse/citation.php?verse=Jer46:21'/> (פרק מו פסוק כא)</a>גַּם־שְׂכִרֶ֤יהָ בְקִרְבָּהּ֨ כְּעֶגְלֵ֣י מַרְבֵּ֔ק כִּֽי־גַם־הֵ֧מָּה הִפְנ֛וּ נָ֥סוּ יַחְדָּ֖יו לֹ֣א עָמָ֑דוּ כִּ֣י יֹ֥ום אֵידָ֛ם בָּ֥א עֲלֵיהֶ֖ם עֵ֥ת פְּקֻדָּתָֽם׃

<a target = '_blank' href='https://hatanach.geulah.org.il/verse/citation.php?verse=Jer46:22'/> (פרק מו פסוק כב)</a>קֹולָ֖הּ כַּנָּחָ֣שׁ יֵלֵ֑ךְ כִּֽי־בְחַ֣יִל יֵלֵ֔כוּ וּבְקַרְדֻּמֹּות֨ בָּ֣אוּ לָ֔הּ כְּחֹֽטְבֵ֖י עֵצִֽים׃

<a target = '_blank' href='https://hatanach.geulah.org.il/verse/citation.php?verse=Jer46:23'/> (פרק מו פסוק כג)</a>כָּֽרְת֤וּ יַעְרָהּ֨ נְאֻם־יְהֹוָ֔ה כִּ֖י לֹ֣א יֵֽחָקֵ֑ר כִּ֤י רַבּוּ֙ מֵֽאַרְבֶּ֔ה וְאֵ֥ין לָהֶ֖ם מִסְפָּֽר׃

<a target = '_blank' href='https://hatanach.geulah.org.il/verse/citation.php?verse=Jer46:24'/> (פרק מו פסוק כד)</a>הֹבִ֖ישָׁה בַּת־מִצְרָ֑יִם נִתְּנָ֖ה בְּיַ֥ד עַם־צָפֹֽון׃

<a target = '_blank' href='https://hatanach.geulah.org.il/verse/citation.php?verse=Jer46:25'/> (פרק מו פסוק כה)</a>אָמַר֩ יְהֹוָה֨ צְבָאֹ֜ות אֱלֹהֵ֣י יִשְׂרָאֵ֗ל הִֽנְנִ֤י פֹוקֵד֨ אֶל־אָמֹ֣ון מִנֹּ֔א וְעַל־פַּרְעֹה֨ וְעַל־מִצְרַ֔יִם וְעַל־אֱלֹהֶ֖יהָ וְעַל־מְלָכֶ֑יהָ וְעַ֨ל־פַּרְעֹ֔ה וְעַ֥ל הַבֹּֽטְחִ֖ים בֹּֽו׃

<a target = '_blank' href='https://hatanach.geulah.org.il/verse/citation.php?verse=Jer46:26'/> (פרק מו פסוק כו)</a>וּנְתַתִּ֗ים בְּיַד֨ מְבַקְשֵׁ֣י נַפְשָׁ֔ם וּבְיַ֛ד נְבֽוּכַדְרֶאצַּ֥ר מֶֽלֶךְ־בָּבֶ֖ל וּבְיַ֣ד עֲבָדָ֑יו וְאַֽחֲרֵי־כֵ֛ן תִּשְׁכֹּ֥ן כִּֽימֵי־קֶ֖דֶם נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer46:27'/> (פרק מו פסוק כז)</a>וְ֠אַתָּה אַל־תִּירָ֞א עַבְדִּ֤י יַֽעֲקֹב֙ וְאַל־תֵּחַ֣ת יִשְׂרָאֵ֔ל כִּ֠י הִֽנְנִ֤י מֹושִֽׁעֲךָ֙ מֵֽרָחֹ֔וק וְאֶֽת־זַרְעֲךָ֖ מֵאֶ֣רֶץ שִׁבְיָ֑ם וְשָׁ֧ב יַעֲקֹ֛֯וב וְשָׁקַ֥ט וְשַֽׁאֲנַ֖ן וְאֵ֥ין מַֽחֲרִֽיד׃

<a target = '_blank' href='https://hatanach.geulah.org.il/verse/citation.php?verse=Jer46:28'/> (פרק מו פסוק כח)</a>אַ֠תָּה אַל־תִּירָ֞א עַבְדִּ֤י יַֽעֲקֹב֨ נְאֻם־יְהֹוָ֔ה כִּ֥י אִתְּךָ֖ אָ֑נִי כִּי֩ אֶֽעֱשֶׂ֨ה כָלָ֜ה בְּכָל־הַגֹּויִ֣ם ׀ אֲשֶׁ֧ר הִדַּחְתִּ֣יךָ שָׁ֗מָּה וְאֹֽתְךָ֙ לֹא־אֶֽעֱשֶׂ֣ה כָלָ֔ה וְיִסַּרְתִּ֨יךָ֙ לַמִּשְׁפָּ֔ט וְנַקֵּ֖ה לֹ֥א אֲנַקֶּֽךָּ׃ ֯פ

<a target = '_blank' href='https://hatanach.geulah.org.il/verse/citation.php?verse=Jer47:1'/> (פרק מז פסוק א)</a>אֲשֶׁ֨ר הָיָ֧ה דְבַר־יְהֹוָ֛ה אֶל־יִרְמְיָ֥הוּ הַנָּבִ֖יא אֶל־פְּלִשְׁתִּ֑ים בְּטֶ֛רֶם יַכֶּ֥ה פַרְעֹ֖ה אֶת־עַזָּֽה׃

<a target = '_blank' href='https://hatanach.geulah.org.il/verse/citation.php?verse=Jer47:2'/> (פרק מז פסוק ב)</a>כֹּ֣ה ׀ אָמַ֣ר יְהֹוָ֗ה הִנֵּה־מַ֜יִם עֹלִ֤ים מִצָּפֹון֙ וְהָיוּ֙ לְנַ֣חַל שֹׁוטֵ֗ף וְיִשְׁטְפוּ֙ אֶ֣רֶץ וּמְלֹואָ֔הּ עִ֖יר וְי֣שְׁבֵי בָ֑הּ וְזָֽעֲקוּ֨ הָֽאָדָ֔ם וְהֵילִ֕ל כֹּ֖ל יֹושֵׁ֥ב הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer47:3'/> (פרק מז פסוק ג)</a>מִקֹּ֗ול שַֽׁעֲטַת֙ פַּרְסֹ֣ות אַבִּירָ֔יו מֵרַ֣עַשׁ לְרִכְבֹּ֔ו הֲמֹ֖ון גַּלְגִּלָּ֑יו לֹֽא־הִפְנ֤וּ אָבֹות֙ אֶל־בָּנִ֔ים מֵֽרִפְיֹ֖ון יָדָֽיִם׃

<a target = '_blank' href='https://hatanach.geulah.org.il/verse/citation.php?verse=Jer47:4'/> (פרק מז פסוק ד)</a>עַל־הַיֹּ֗ום הַבָּא֙ לִשְׁדֹ֣וד אֶת־כָּל־פְּלִשְׁתִּ֔ים לְהַכְרִ֤ית לְצֹר֙ וּלְצִידֹ֔ון כֹּ֖ל שָׂרִ֣יד עֹזֵ֑ר כִּֽי־שֹׁדֵ֤ד יְהֹוָה֙ אֶת־פְּלִשְׁתִּ֔ים שְׁאֵרִ֖ית אִ֥י כַפְתֹּֽור׃

<a target = '_blank' href='https://hatanach.geulah.org.il/verse/citation.php?verse=Jer47:5'/> (פרק מז פסוק ה)</a>בָּ֤אָה קָרְחָה֨ אֶל־עַזָּ֔ה נִדְמְתָ֥ה אַשְׁקְלֹ֖ון שְׁאֵרִ֣ית עִמְקָ֑ם עַד־מָתַ֖י תִּתְגֹּודָֽדִי׃

<a target = '_blank' href='https://hatanach.geulah.org.il/verse/citation.php?verse=Jer47:6'/> (פרק מז פסוק ו)</a>הֹ֗וי חֶ֚רֶב לַֽיהֹוָ֔ה עַד־אָ֖נָה לֹ֣א תִשְׁקֹ֑טִי הֵאָֽסְפִי֙ אַל־תַּעְרֵ֔ךְ הֵרָֽגְעִ֖י וָדֹֽמִּי׃

<a target = '_blank' href='https://hatanach.geulah.org.il/verse/citation.php?verse=Jer47:7'/> (פרק מז פסוק ז)</a>אֵ֣יךְ תִּשְׁקֹ֔טִי וַֽיהֹוָ֖ה צִוָּה־לָ֑הּ אֶל־אַשְׁקְלֹ֛ון וְאֶל־חֹ֥וף הַיָּ֖ם שָׁ֥ם יְעָדָֽהּ׃ פ

<a target = '_blank' href='https://hatanach.geulah.org.il/verse/citation.php?verse=Jer48:1'/> (פרק מח פסוק א)</a>לְמֹואָ֡ב כֹּֽה־אָמַר֩ יְהֹוָ֨ה צְבָאֹ֜ות אֱלֹהֵ֣י יִשְׂרָאֵ֗ל הֹ֤וי אֶל־נְבֹו֙ כִּ֣י שֻׁדָּ֔דָה הֹבִ֥ישָׁה נִלְכְּדָ֖ה קִרְיָתָ֑יִם הֹבִ֥ישָׁה הַמִּשְׂגָּ֖ב וָחָֽתָּה׃

<a target = '_blank' href='https://hatanach.geulah.org.il/verse/citation.php?verse=Jer48:2'/> (פרק מח פסוק ב)</a>אֵ֣ין עֹוד֮ תְּהִלַּ֣ת מֹואָב֒ בְּחֶשְׁבֹּ֗ון חָֽשְׁב֤וּ עָלֶ֨יהָ֨ רָעָ֔ה לְכ֖וּ וְנַכְרִיתֶ֣נָּה מִגֹּ֑וי גַּם־מַדְמֵ֣ן תִּדֹּ֔מִּי אַֽחֲרַ֖יִךְ תֵּ֥לֶךְ חָֽרֶב׃

<a target = '_blank' href='https://hatanach.geulah.org.il/verse/citation.php?verse=Jer48:3'/> (פרק מח פסוק ג)</a>קֹ֥ול צְעָקָ֖ה מֵחֹֽרֹנָ֑יִם שֹׁ֖ד וָשֶׁ֥בֶר גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer48:4'/> (פרק מח פסוק ד)</a>נִשְׁבְּרָ֖ה מֹואָ֑ב הִשְׁמִ֥יעוּ זְעָקָ֖ה צְעִו֯רֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer48:5'/> (פרק מח פסוק ה)</a>כִּ֚י מַֽעֲלֵ֣ה הַלֻּחִ֔ו֯ת בִּבְכִ֖י יַֽעֲלֶה־בֶּ֑כִי כִּ֚י בְּמֹורַ֣ד חֹֽרֹונַ֔יִם צָרֵ֥י צַֽעֲקַת־שֶׁ֖בֶר שָׁמֵֽעוּ׃

<a target = '_blank' href='https://hatanach.geulah.org.il/verse/citation.php?verse=Jer48:6'/> (פרק מח פסוק ו)</a>נֻ֖סוּ מַלְּט֣וּ נַפְשְׁכֶ֑ם וְתִֽהְיֶ֕נָה כַּֽעֲרֹועֵ֖ר בַּמִּדְבָּֽר׃

<a target = '_blank' href='https://hatanach.geulah.org.il/verse/citation.php?verse=Jer48:7'/> (פרק מח פסוק ז)</a>כִּ֠י יַ֣עַן בִּטְחֵ֤ךְ בְּמַעֲשַׂ֨יִךְ֨ וּבְאֹ֣וצְרֹותַ֔יִךְ גַּם־אַ֖תְּ תִּלָּכֵ֑דִי וְיָצָ֤א כְמיֹ֯שׁ֙ בַּגֹּולָ֔ה כֹּֽהֲנָ֥יו וְשָׂרָ֖יו יַחְדָּֽ֯׃

<a target = '_blank' href='https://hatanach.geulah.org.il/verse/citation.php?verse=Jer48:8'/> (פרק מח פסוק ח)</a>וְיָבֹ֨א שֹׁדֵ֜ד אֶל־כָּל־עִ֗יר וְעִיר֙ לֹ֣א תִמָּלֵ֔ט וְאָבַ֥ד הָעֵ֖מֶק וְנִשְׁמַ֣ד הַמִּישֹׁ֑ר אֲשֶׁ֖ר אָמַ֥ר יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer48:9'/> (פרק מח פסוק ט)</a>תְּנוּ־צִ֣יץ לְמֹואָ֔ב כִּ֥י נָצֹ֖א תֵּצֵ֑א וְעָרֶ֨יהָ֙ לְשַׁמָּ֣ה תִֽהְיֶ֔ינָה מֵאֵ֥ין יֹושֵׁ֖ב בָּהֵֽן׃

<a target = '_blank' href='https://hatanach.geulah.org.il/verse/citation.php?verse=Jer48:10'/> (פרק מח פסוק י)</a>אָר֗וּר עֹשֶׂ֛ה מְלֶ֥אכֶת יְהֹוָ֖ה רְמִיָּ֑ה וְאָר֕וּר מֹנֵ֥עַ חַרְבֹּ֖ו מִדָּֽם׃

<a target = '_blank' href='https://hatanach.geulah.org.il/verse/citation.php?verse=Jer48:11'/> (פרק מח פסוק יא)</a>שַׁאֲנַ֨ן מֹואָ֜ב מִנְּעוּרָ֗יו וְשֹׁקֵ֥ט הוּא֨ אֶל־שְׁמָרָ֔יו וְלֹֽא־הוּרַ֤ק מִכְּלִי֙ אֶל־כֶּ֔לִי וּבַגֹּולָ֖ה לֹ֣א הָלָ֑ךְ עַל־כֵּ֗ן עָמַ֤ד טַעְמֹו֙ בֹּ֔ו וְרֵיחֹ֖ו לֹ֥א נָמָֽר׃ ס

<a target = '_blank' href='https://hatanach.geulah.org.il/verse/citation.php?verse=Jer48:12'/> (פרק מח פסוק יב)</a>לָכֵ֞ן הִנֵּה־יָמִ֤ים בָּאִים֙ נְאֻם־יְהֹוָ֔ה וְשִׁלַּחְתִּי־לֹ֛ו צֹעִ֖ים וְצֵעֻ֑הוּ וְכֵלָ֣יו יָרִ֔יקוּ וְנִבְלֵיהֶ֖ם יְנַפֵּֽצוּ׃

<a target = '_blank' href='https://hatanach.geulah.org.il/verse/citation.php?verse=Jer48:13'/> (פרק מח פסוק יג)</a>וּב֥שׁ מֹואָ֖ב מִכְּמֹ֑ושׁ כַּֽאֲשֶׁר־בּ֨שׁוּ֨ בֵּ֣ית יִשְׂרָאֵ֔ל מִבֵּ֥ית אֵ֖ל מִבְטֶחָֽם׃

<a target = '_blank' href='https://hatanach.geulah.org.il/verse/citation.php?verse=Jer48:14'/> (פרק מח פסוק יד)</a>אֵ֚יךְ תֹּֽאמְר֔וּ גִּבֹּורִ֖ים אֲנָ֑חְנוּ וְאַנְשֵׁי־חַ֖יִל לַמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Jer48:15'/> (פרק מח פסוק טו)</a>שֻׁדַּ֤ד מֹואָב֨ וְעָרֶ֣יהָ עָלָ֔ה וּמִבְחַ֥ר בַּֽחוּרָ֖יו יָֽרְד֣וּ לַטָּ֑בַח נְאֻ֨ם־הַמֶּ֔לֶךְ יְהֹוָ֥ה צְבָאֹ֖ות שְׁמֹֽו׃

<a target = '_blank' href='https://hatanach.geulah.org.il/verse/citation.php?verse=Jer48:16'/> (פרק מח פסוק טז)</a>קָרֹ֥וב אֵֽיד־מֹואָ֖ב לָבֹ֑וא וְרָ֣עָתֹ֔ו מִֽהֲרָ֖ה מְאֹֽד׃

<a target = '_blank' href='https://hatanach.geulah.org.il/verse/citation.php?verse=Jer48:17'/> (פרק מח פסוק יז)</a>נֻ֤דוּ לֹו֙ כָּל־סְבִיבָ֔יו וְכֹ֖ל יֹֽדְעֵ֣י שְׁמֹ֑ו אִמְר֗וּ אֵיכָ֤ה נִשְׁבַּר֨ מַטֵּה־עֹ֔ז מַקֵּ֖ל תִּפְאָרָֽה׃

<a target = '_blank' href='https://hatanach.geulah.org.il/verse/citation.php?verse=Jer48:18'/> (פרק מח פסוק יח)</a>רְדִ֤י מִכָּבֹוד֙ יּ֯שְׁבִ֣י בַצָּמָ֔א ישֶׁ֖בֶת בַּת־דִּיבֹ֑ון כִּֽי־שֹׁודֵ֤ד מֹואָב֙ עָ֣לָה בָ֔ךְ שִׁחֵ֖ת מִבְצָרָֽיִךְ׃

<a target = '_blank' href='https://hatanach.geulah.org.il/verse/citation.php?verse=Jer48:19'/> (פרק מח פסוק יט)</a>אֶל־דֶּ֛רֶךְ עִמְדִ֥י וְצַפִּ֖י יֹושֶׁ֣בֶת עֲרֹועֵ֑ר שַֽׁאֲלִי־נָ֣ס וְנִמְלָ֔טָה אִמְרִ֖י מַה־נִּֽהְיָֽתָה׃

<a target = '_blank' href='https://hatanach.geulah.org.il/verse/citation.php?verse=Jer48:20'/> (פרק מח פסוק כ)</a>הֹבִ֥ישׁ מֹואָ֛ב כִּי־חַ֖תָּה הֵלִ֣יליּ֯ ׀ וּזְעָ֑קיּ֯ הַגִּ֣ידוּ בְאַרְנֹ֔ון כִּ֥י שֻׁדַּ֖ד מֹואָֽב׃

<a target = '_blank' href='https://hatanach.geulah.org.il/verse/citation.php?verse=Jer48:21'/> (פרק מח פסוק כא)</a>וּמִשְׁפָּ֥ט בָּ֖א אֶל־אֶ֣רֶץ הַמִּישֹׁ֑ר אֶל־חֹלֹ֥ון וְאֶל־יַ֖הְצָה וְעַל־מֵו֯פָֽעַת׃

<a target = '_blank' href='https://hatanach.geulah.org.il/verse/citation.php?verse=Jer48:22'/> (פרק מח פסוק כב)</a>וְעַל־דִּיבֹ֣ון וְעַל־נְבֹ֔ו וְעַל־בֵּ֖ית דִּבְלָתָֽיִם׃

<a target = '_blank' href='https://hatanach.geulah.org.il/verse/citation.php?verse=Jer48:23'/> (פרק מח פסוק כג)</a>וְעַ֧ל קִרְיָתַ֛יִם וְעַל־בֵּ֥ית גָּמ֖וּל וְעַל־בֵּ֥ית מְעֹֽון׃

<a target = '_blank' href='https://hatanach.geulah.org.il/verse/citation.php?verse=Jer48:24'/> (פרק מח פסוק כד)</a>וְעַל־קְרִיֹּ֖ות וְעַל־בָּצְרָ֑ה וְעַ֗ל כָּל־עָרֵי֙ אֶ֣רֶץ מֹואָ֔ב הָֽרְחֹקֹ֖ות וְהַקְּרֹבֹֽות׃

<a target = '_blank' href='https://hatanach.geulah.org.il/verse/citation.php?verse=Jer48:25'/> (פרק מח פסוק כה)</a>נִגְדְּעָה֙ קֶ֣רֶן מֹואָ֔ב וּזְרֹעֹ֖ו נִשְׁבָּ֑רָה נְאֻ֖ם יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer48:26'/> (פרק מח פסוק כו)</a>הַשְׁכִּירֻ֕הוּ כִּ֥י עַל־יְהֹוָ֖ה הִגְדִּ֑יל וְסָפַ֤ק מֹואָב֨ בְּקִיאֹ֔ו וְהָיָ֥ה לִשְׂחֹ֖ק גַּם־הֽוּא׃

<a target = '_blank' href='https://hatanach.geulah.org.il/verse/citation.php?verse=Jer48:27'/> (פרק מח פסוק כז)</a>וְאִ֣ם ׀ לֹ֣וא הַשְּׂחֹ֗ק הָיָ֤ה לְךָ֨ יִשְׂרָאֵ֔ל אִם־בְּגַנָּבִ֖ים נִמְצָ֑אה֯ כִּֽי־מִדֵּ֧י דְבָרֶ֛יךָ בֹּ֖ו תִּתְנֹודָֽד׃

<a target = '_blank' href='https://hatanach.geulah.org.il/verse/citation.php?verse=Jer48:28'/> (פרק מח פסוק כח)</a>עִזְב֤וּ עָרִים֙ וְשִׁכְנ֣וּ בַּסֶּ֔לַע יֽשְׁבֵ֖י מֹואָ֑ב וִֽהְי֣וּ כְיֹונָ֔ה תְּקַנֵּ֖ן בְּעֶבְרֵ֥י פִי־פָֽחַת׃

<a target = '_blank' href='https://hatanach.geulah.org.il/verse/citation.php?verse=Jer48:29'/> (פרק מח פסוק כט)</a>שָׁמַ֥עְנוּ גְאֹֽון־מֹואָ֖ב גֵּאֶ֣ה מְאֹ֑ד גָּבְהֹ֧ו וּגְאֹונֹ֛ו וְגַֽאֲוָתֹ֖ו וְרֻ֥ם לִבֹּֽו׃

<a target = '_blank' href='https://hatanach.geulah.org.il/verse/citation.php?verse=Jer48:30'/> (פרק מח פסוק ל)</a>אֲנִ֤י יָדַ֨עְתִּי֨ נְאֻם־יְהֹוָ֔ה עֶבְרָתֹ֖ו וְלֹא־כֵ֑ן בַּדָּ֖יו לֹא־כֵ֥ן עָשֽׂוּ׃

<a target = '_blank' href='https://hatanach.geulah.org.il/verse/citation.php?verse=Jer48:31'/> (פרק מח פסוק לא)</a>עַל־כֵּן֙ עַל־מֹואָ֣ב אֲיֵלִ֔יל וּלְמֹואָ֥ב כֻּלֹּ֖ה אֶזְעָ֑ק אֶל־אַנְשֵׁ֥י קִֽיר־חֶ֖רֶשׂ יֶֽהְגֶּֽה׃

<a target = '_blank' href='https://hatanach.geulah.org.il/verse/citation.php?verse=Jer48:32'/> (פרק מח פסוק לב)</a>מִבְּכִ֨י יַעְזֵ֤ר אֶבְכֶּה־לָּךְ֨ הַגֶּ֣פֶן שִׂבְמָ֔ה נְטִֽישֹׁתַ֨יִךְ֙ עָ֣בְרוּ יָ֔ם עַ֛ד יָ֥ם יַעְזֵ֖ר נָגָ֑עוּ עַל־קֵיצֵ֥ךְ וְעַל־בְּצִירֵ֖ךְ שֹׁדֵ֖ד נָפָֽל׃

<a target = '_blank' href='https://hatanach.geulah.org.il/verse/citation.php?verse=Jer48:33'/> (פרק מח פסוק לג)</a>וְנֶֽאֶסְפָ֨ה שִׂמְחָ֥ה וָגִ֛יל מִכַּרְמֶ֖ל וּמֵאֶ֣רֶץ מֹואָ֑ב וְיַ֨יִן֨ מִֽיקָבִ֣ים הִשְׁבַּ֔תִּי לֹֽא־יִדְרֹ֣ךְ הֵידָ֔ד הֵידָ֖ד לֹ֥א הֵידָֽד׃

<a target = '_blank' href='https://hatanach.geulah.org.il/verse/citation.php?verse=Jer48:34'/> (פרק מח פסוק לד)</a>מִזַּֽעֲקַ֨ת חֶשְׁבֹּ֜ון עַד־אֶלְעָלֵ֗ה עַד־יַ֨הַץ֙ נָֽתְנ֣וּ קֹולָ֔ם מִצֹּ֨עַר֨ עַד־חֹ֣רֹנַ֔יִם עֶגְלַ֖ת שְׁלִֽשִׁיָּ֑ה כִּ֚י גַּם־מֵ֣י נִמְרִ֔ים לִמְשַׁמֹּ֖ות יִהְיֽוּ׃

<a target = '_blank' href='https://hatanach.geulah.org.il/verse/citation.php?verse=Jer48:35'/> (פרק מח פסוק לה)</a>וְהִשְׁבַּתִּ֥י לְמֹואָ֖ב נְאֻם־יְהֹוָ֑ה מַֽעֲלֶ֣ה בָמָ֔ה וּמַקְטִ֖יר לֵֽאלֹהָֽיו׃

<a target = '_blank' href='https://hatanach.geulah.org.il/verse/citation.php?verse=Jer48:36'/> (פרק מח פסוק לו)</a>עַל־כֵּ֞ן לִבִּ֤י לְמֹואָ֨ב כַּֽחֲלִלִ֣ים יֶֽהֱמֶ֔ה וְלִבִּי֨ אֶל־אַנְשֵׁ֣י קִֽיר־חֶ֔רֶשׂ כַּֽחֲלִילִ֖ים יֶֽהֱמֶ֑ה עַל־כֵּ֛ן יִתְרַ֥ת עָשָׂ֖ה אָבָֽדוּ׃

<a target = '_blank' href='https://hatanach.geulah.org.il/verse/citation.php?verse=Jer48:37'/> (פרק מח פסוק לז)</a>כִּ֤י כָל־רֹאשׁ֙ קָרְחָ֔ה וְכָל־זָקָ֖ן גְּרֻעָ֑ה עַ֤ל כָּל־יָדַ֨יִם֨ גְּדֻדֹ֔ת וְעַל־מָתְנַ֖יִם שָֽׂק׃

<a target = '_blank' href='https://hatanach.geulah.org.il/verse/citation.php?verse=Jer48:38'/> (פרק מח פסוק לח)</a>עַ֣ל כָּל־גַּגֹּ֥ות מֹואָ֛ב וּבִרְחֹֽבֹתֶ֖יהָ כֻּלֹּ֣ה מִסְפֵּ֑ד כִּֽי־שָׁבַ֣רְתִּי אֶת־מֹואָ֗ב כִּכְלִ֛י אֵֽין־חֵ֥פֶץ בֹּ֖ו נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer48:39'/> (פרק מח פסוק לט)</a>אֵ֥יךְ חַ֨תָּה֨ הֵילִ֔ילוּ אֵ֛יךְ הִפְנָה־עֹ֥רֶף מֹואָ֖ב בֹּ֑ושׁ וְהָיָ֥ה מֹואָ֛ב לִשְׂחֹ֥ק וְלִמְחִתָּ֖ה לְכָל־סְבִיבָֽיו׃ ס

<a target = '_blank' href='https://hatanach.geulah.org.il/verse/citation.php?verse=Jer48:40'/> (פרק מח פסוק מ)</a>כִּי־כֹה֨ אָמַ֣ר יְהֹוָ֔ה הִנֵּ֥ה כַנֶּ֖שֶׁר יִדְאֶ֑ה וּפָרַ֥שׂ כְּנָפָ֖יו אֶל־מֹואָֽב׃

<a target = '_blank' href='https://hatanach.geulah.org.il/verse/citation.php?verse=Jer48:41'/> (פרק מח פסוק מא)</a>נִלְכְּדָה֨ הַקְּרִיֹּ֔ות וְהַמְּצָדֹ֖ות נִתְפָּ֑שָׂה וְֽ֠הָיָה לֵ֞ב גִּבֹּורֵ֤י מֹואָב֙ בַּיֹּ֣ום הַה֔וּא כְּלֵ֖ב אִשָּׁ֥ה מְצֵרָֽה׃

<a target = '_blank' href='https://hatanach.geulah.org.il/verse/citation.php?verse=Jer48:42'/> (פרק מח פסוק מב)</a>וְנִשְׁמַ֥ד מֹואָ֖ב מֵעָ֑ם כִּ֥י עַל־יְהֹוָ֖ה הִגְדִּֽיל׃

<a target = '_blank' href='https://hatanach.geulah.org.il/verse/citation.php?verse=Jer48:43'/> (פרק מח פסוק מג)</a>פַּ֥חַד וָפַ֖חַת וָפָ֑ח עָלֶ֛יךָ יֹושֵׁ֥ב מֹואָ֖ב נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer48:44'/> (פרק מח פסוק מד)</a>הַנָּי֞֯ס מִפְּנֵ֤י הַפַּ֨חַד֨ יִפֹּ֣ל אֶל־הַפַּ֔חַת וְהָֽעֹלֶה֨ מִן־הַפַּ֔חַת יִלָּכֵ֖ד בַּפָּ֑ח כִּֽי־אָבִ֨יא אֵלֶ֧יהָ אֶל־מֹואָ֛ב שְׁנַ֥ת פְּקֻדָּתָ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer48:45'/> (פרק מח פסוק מה)</a>בְּצֵ֥ל חֶשְׁבֹּ֛ון עָֽמְד֖וּ מִכֹּ֣חַ נָסִ֑ים כִּי־אֵ֞שׁ יָצָ֣֯א מֵֽחֶשְׁבֹּ֗ון וְלֶֽהָבָה֙ מִבֵּ֣ין סִיחֹ֔ן וַתֹּ֨אכַל֨ פְּאַ֣ת מֹואָ֔ב וְקָדְקֹ֖ד בְּנֵ֥י שָׁאֹֽון׃

<a target = '_blank' href='https://hatanach.geulah.org.il/verse/citation.php?verse=Jer48:46'/> (פרק מח פסוק מו)</a>אֹֽוי־לְךָ֣ מֹואָ֔ב אָבַ֖ד עַם־כְּמֹ֑ושׁ כִּֽי־לֻקְּח֤וּ בָנֶ֨יךָ֙ בַּשֶּׁ֔בִי וּבְנֹתֶ֖יךָ בַּשִּׁבְיָֽה׃

<a target = '_blank' href='https://hatanach.geulah.org.il/verse/citation.php?verse=Jer48:47'/> (פרק מח פסוק מז)</a>וְשַׁבְתִּ֧י שְׁבֽוּת־מֹואָ֛ב בְּאַֽחֲרִ֥ית הַיָּמִ֖ים נְאֻם־יְהֹוָ֑ה עַד־הֵ֖נָּה מִשְׁפַּ֥ט מֹואָֽב׃ פ

<a target = '_blank' href='https://hatanach.geulah.org.il/verse/citation.php?verse=Jer49:1'/> (פרק מט פסוק א)</a>לִבְנֵ֣י עַמֹּ֗ון כֹּ֚ה אָמַ֣ר יְהֹוָ֔ה הֲבָנִים֙ אֵ֣ין לְיִשְׂרָאֵ֔ל אִם־יֹורֵ֖שׁ אֵ֣ין לֹ֑ו מַדּ֗וּעַ יָרַ֤שׁ מַלְכָּם֙ אֶת־גָּ֔ד וְעַמֹּ֖ו בְּעָרָ֥יו יָשָֽׁב׃

<a target = '_blank' href='https://hatanach.geulah.org.il/verse/citation.php?verse=Jer49:2'/> (פרק מט פסוק ב)</a>לָכֵ֡ן הִנֵּה֩ יָמִ֨ים בָּאִ֜ים נְאֻם־יְהֹוָ֗ה וְהִ֠שְׁמַעְתִּי אֶל־רַבַּ֨ת בְּנֵֽי־עַמֹּ֜ון תְּרוּעַ֣ת מִלְחָמָ֗ה וְהָֽיְתָה֙ לְתֵ֣ל שְׁמָמָ֔ה וּבְנֹתֶ֖יהָ בָּאֵ֣שׁ תִּצַּ֑֯תְנָה וְיָרַ֧שׁ יִשְׂרָאֵ֛ל אֶת־יֹֽרְשָׁ֖יו אָמַ֥ר יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer49:3'/> (פרק מט פסוק ג)</a>הֵילִ֨ילִי חֶשְׁבֹּ֜ון כִּ֣י שֻׁדְּדָה־עַ֗י צְעַקְנָה֘ בְּנֹ֣ות רַבָּה֒ חֲגֹ֣רְנָה שַׂקִּ֔ים סְפֹ֕דְנָה וְהִתְשֹׁוטַ֖טְנָה בַּגְּדֵרֹ֑ות כִּ֤י מַלְכָּם֙ בַּגֹּולָ֣ה יֵלֵ֔ךְ כֹּֽהֲנָ֥יו וְשָׂרָ֖יו יַחְדָּֽיו׃

<a target = '_blank' href='https://hatanach.geulah.org.il/verse/citation.php?verse=Jer49:4'/> (פרק מט פסוק ד)</a>מַה־תִּתְהַֽלְלִי֨ בָּֽעֲמָקִ֔ים זָ֣ב עִמְקֵ֔ךְ הַבַּ֖ת הַשֹּֽׁובֵבָ֑ה הַבֹּֽטְחָה֨ בְּאֹ֣צְרֹתֶ֔יהָ מִ֖י יָבֹ֥וא אֵלָֽי׃

<a target = '_blank' href='https://hatanach.geulah.org.il/verse/citation.php?verse=Jer49:5'/> (פרק מט פסוק ה)</a>הִֽנְנִי֩ מֵבִ֨יא עָלַ֜יִךְ פַּ֗חַד נְאֻם־אֲדֹנָ֧י יֱהֹוִ֛ה צְבָאֹ֖ות מִכָּל־סְבִיבָ֑יִךְ וְנִדַּחְתֶּם֨ אִ֣ישׁ לְפָנָ֔יו וְאֵ֥ין מְקַבֵּ֖ץ לַנֹּדֵֽד׃

<a target = '_blank' href='https://hatanach.geulah.org.il/verse/citation.php?verse=Jer49:6'/> (פרק מט פסוק ו)</a>וְאַֽחֲרֵי־כֵ֗ן אָשִׁ֛יב אֶת־שְׁב֥וּת בְּנֵֽי־עַמֹּ֖ון נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer49:7'/> (פרק מט פסוק ז)</a>לֶֽאֱדֹ֗ום כֹּ֤ה אָמַר֨ יְהֹוָ֣ה צְבָאֹ֔ות הַאֵ֥ין עֹ֛וד חָכְמָ֖ה בְּתֵימָ֑ן אָֽבְדָ֤ה עֵצָה֨ מִבָּנִ֔ים נִסְרְחָ֖ה חָכְמָתָֽם׃

<a target = '_blank' href='https://hatanach.geulah.org.il/verse/citation.php?verse=Jer49:8'/> (פרק מט פסוק ח)</a>נֻ֤סוּ הָפְנוּ֨ הֶעְמִ֣יקוּ לָשֶׁ֔בֶת יֽשְׁבֵ֖י דְּדָ֑ן כִּ֣י אֵ֥יד עֵשָׂ֛ו הֵבֵ֥אתִי עָלָ֖יו עֵ֥ת פְּקַדְתִּֽיו׃

<a target = '_blank' href='https://hatanach.geulah.org.il/verse/citation.php?verse=Jer49:9'/> (פרק מט פסוק ט)</a>אִם־בֹּֽצְרִים֨ בָּ֣אוּ לָ֔ךְ לֹ֥א יַשְׁאִ֖רוּ עֹֽולֵלֹ֑ות אִם־גַּנָּבִ֥ים בַּלַּ֖יְלָה הִשְׁחִ֥יתוּ דַיָּֽם׃

<a target = '_blank' href='https://hatanach.geulah.org.il/verse/citation.php?verse=Jer49:10'/> (פרק מט פסוק י)</a>כִּֽי־אֲנִ֞י חָשַׂ֣פְתִּי אֶת־עֵשָׂ֗ו גִּלֵּ֨יתִי֙ אֶת־מִסְתָּרָ֔יו וְנֶחְבָּ֖ה לֹ֣א יוּכָ֑ל שֻׁדַּ֥ד זַרְעֹ֛ו וְאֶחָ֥יו וּשְׁכֵנָ֖יו וְאֵינֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Jer49:11'/> (פרק מט פסוק יא)</a>עָזְבָ֥ה יְתֹמֶ֖יךָ אֲנִ֣י אֲחַיֶּ֑ה וְאַלְמְנֹתֶ֖יךָ עָלַ֥י תִּבְטָֽחוּ׃ ס

<a target = '_blank' href='https://hatanach.geulah.org.il/verse/citation.php?verse=Jer49:12'/> (פרק מט פסוק יב)</a>כִּי־כֹ֣ה ׀ אָמַ֣ר יְהֹוָ֗ה הִ֠נֵּה אֲשֶׁר־אֵ֨ין מִשְׁפָּטָ֜ם לִשְׁתֹּ֤ות הַכֹּוס֨ שָׁתֹ֣ו יִשְׁתּ֔וּ וְאַתָּ֣ה ה֔וּא נָקֹ֖ה תִּנָּקֶ֑ה לֹ֣א תִנָּקֶ֔ה כִּ֥י שָׁתֹ֖ה תִּשְׁתֶּֽה׃

<a target = '_blank' href='https://hatanach.geulah.org.il/verse/citation.php?verse=Jer49:13'/> (פרק מט פסוק יג)</a>כִּ֣י בִ֤י נִשְׁבַּ֨עְתִּי֨ נְאֻם־יְהֹוָ֔ה כִּֽי־לְשַׁמָּ֧ה לְחֶרְפָּ֛ה לְחֹ֥רֶב וְלִקְלָלָ֖ה תִּֽהְיֶ֣ה בָצְרָ֑ה וְכָל־עָרֶ֥יהָ תִֽהְיֶ֖ינָה לְחָרְבֹ֥ות עֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer49:14'/> (פרק מט פסוק יד)</a>שְׁמוּעָ֤ה שָׁמַ֨עְתִּי֨ מֵאֵ֣ת יְהֹוָ֔ה וְצִ֖יר בַּגֹּויִ֣ם שָׁל֑וּחַ הִתְקַבְּצוּ֨ וּבֹ֣אוּ עָלֶ֔יהָ וְק֖וּמוּ לַמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Jer49:15'/> (פרק מט פסוק טו)</a>כִּֽי־הִנֵּ֥ה קָטֹ֛ן נְתַתִּ֖יךָ בַּגֹּויִ֑ם בָּז֖וּי בָּֽאָדָֽם׃

<a target = '_blank' href='https://hatanach.geulah.org.il/verse/citation.php?verse=Jer49:16'/> (פרק מט פסוק טז)</a>תִּפְלַצְתְּךָ֞ הִשִּׁ֤יא אֹתָךְ֨ זְדֹ֣ון לִבֶּ֔ךָ שֹֽׁכְנִי֨ בְּחַגְוֵ֣י הַסֶּ֔לַע תֹּֽפְשִׂ֖י מְרֹ֣ום גִּבְעָ֑ה כִּֽי־תַגְבִּ֤יהַּ כַּנֶּ֨שֶׁר֨ קִנֶּ֔ךָ מִשָּׁ֥ם אֹורִֽידְךָ֖ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer49:17'/> (פרק מט פסוק יז)</a>וְהָֽיְתָ֥ה אֱדֹ֖ום לְשַׁמָּ֑ה כֹּ֚ל עֹבֵ֣ר עָלֶ֔יהָ יִשֹּׁ֥ם וְיִשְׁרֹ֖ק עַל־כָּל־מַכֹּותֶֽהָ׃

<a target = '_blank' href='https://hatanach.geulah.org.il/verse/citation.php?verse=Jer49:18'/> (פרק מט פסוק יח)</a>כְּֽמַהְפֵּכַ֞ת סְדֹ֧ם וַֽעֲמֹרָ֛ה וּשְׁכֵנֶ֖יהָ אָמַ֣ר יְהֹוָ֑ה לֹֽא־יֵשֵׁ֥ב שָׁם֙ אִ֔ישׁ וְלֹֽא־יָג֥וּר בָּ֖הּ בֶּן־אָדָֽם׃

<a target = '_blank' href='https://hatanach.geulah.org.il/verse/citation.php?verse=Jer49:19'/> (פרק מט פסוק יט)</a>הִ֠נֵּה כְּאַרְיֵ֞ה יַֽעֲלֶ֨ה מִגְּאֹ֣ון הַיַּרְדֵּן֮ אֶל־נְוֵ֣ה אֵיתָן֒ כִּֽי־אַרְגִּ֤יעָה אֲרִיצֶ֨נּוּ֨ מֵֽעָלֶ֔יהָ וּמִ֥י בָח֖וּר אֵלֶ֣יהָ אֶפְקֹ֑ד כִּ֣י מִ֤י כָמֹ֨ונִי֙ וּמִ֣י יֹֽעִידֶ֔נִּי וּמִי־זֶ֣ה רֹעֶ֔ה אֲשֶׁ֥ר יַֽעֲמֹ֖ד לְפָנָֽי׃

<a target = '_blank' href='https://hatanach.geulah.org.il/verse/citation.php?verse=Jer49:20'/> (פרק מט פסוק כ)</a>לָכֵ֞ן שִׁמְע֣וּ עֲצַת־יְהֹוָ֗ה אֲשֶׁ֤ר יָעַץ֨ אֶל־אֱדֹ֔ום וּמַ֨חְשְׁבֹותָ֔יו אֲשֶׁ֥ר חָשַׁ֖ב אֶל־יֽשְׁבֵ֣י תֵימָ֑ן אִם־לֹ֤וא יִסְחָבוּם֨ צְעִירֵ֣י הַצֹּ֔אן אִם־לֹֽא־יַשִּׁ֛ים עֲלֵיהֶ֖ם נְוֵהֶֽם׃

<a target = '_blank' href='https://hatanach.geulah.org.il/verse/citation.php?verse=Jer49:21'/> (פרק מט פסוק כא)</a>מִקֹּ֣ול נִפְלָ֔ם רָֽעֲשָׁ֖ה הָאָ֑רֶץ צְעָקָ֕ה בְּיַם־ס֖וּף נִשְׁמַ֥ע קֹולָֽהּ֯׃

<a target = '_blank' href='https://hatanach.geulah.org.il/verse/citation.php?verse=Jer49:22'/> (פרק מט פסוק כב)</a>הִנֵּ֤ה כַנֶּ֨שֶׁר֙ יַֽעֲלֶ֣ה וְיִדְאֶ֔ה וְיִפְרֹ֥שׂ כְּנָפָ֖יו עַל־בָּצְרָ֑ה וְ֠הָיָה לֵ֞ב גִּבֹּורֵ֤י אֱדֹום֙ בַּיֹּ֣ום הַה֔וּא כְּלֵ֖ב אִשָּׁ֥ה מְצֵרָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer49:23'/> (פרק מט פסוק כג)</a>לְדַמֶּ֗שֶׂק בֹּ֤ושָׁה חֲמָת֙ וְאַרְפָּ֔ד כִּֽי־שְׁמֻעָ֥ה רָעָ֛ה שָֽׁמְע֖וּ נָמֹ֑גוּ בַּיָּ֣ם דְּאָגָ֔ה הַשְׁקֵ֖ט לֹ֥א יוּכָֽל׃

<a target = '_blank' href='https://hatanach.geulah.org.il/verse/citation.php?verse=Jer49:24'/> (פרק מט פסוק כד)</a>רָֽפְתָ֥ה דַמֶּ֛שֶׂק הִפְנְתָ֥ה לָנ֖וּס וְרֶ֣טֶט הֶֽחֱזִ֑יקָה צָרָ֧ה וַֽחֲבָלִ֛ים אֲחָזַ֖תָּה כַּיֹּֽולֵדָֽה׃

<a target = '_blank' href='https://hatanach.geulah.org.il/verse/citation.php?verse=Jer49:25'/> (פרק מט פסוק כה)</a>אֵ֥יךְ לֹֽא־עֻזְּבָ֖ה עִ֣יר תְּהִלָּ֑ה֯ קִרְיַ֖ת מְשֹׂושִֽׂי׃

<a target = '_blank' href='https://hatanach.geulah.org.il/verse/citation.php?verse=Jer49:26'/> (פרק מט פסוק כו)</a>לָכֵ֛ן יִפְּל֥וּ בַֽחוּרֶ֖יהָ בִּרְחֹֽבֹתֶ֑יהָ וְכָל־אַנְשֵׁ֨י הַמִּלְחָמָ֤ה יִדַּ֙מּוּ֨ בַּיֹּ֣ום הַה֔וּא נְאֻ֖ם יְהֹוָ֥ה צְבָאֹֽות׃

<a target = '_blank' href='https://hatanach.geulah.org.il/verse/citation.php?verse=Jer49:27'/> (פרק מט פסוק כז)</a>וְהִצַּ֥תִּי אֵ֖שׁ בְּחֹומַ֣ת דַּמָּ֑שֶׂק וְאָֽכְלָ֖ה אַרְמְנֹ֥ות בֶּן־הֲדָֽד׃ פ

<a target = '_blank' href='https://hatanach.geulah.org.il/verse/citation.php?verse=Jer49:28'/> (פרק מט פסוק כח)</a>לְקֵדָ֣ר ׀ וּלְמַמְלְכֹ֣ות חָצֹ֗ור אֲשֶׁ֤ר הִכָּה֙ נְבֽוּכַדְרֶאצַּ֣ו֯ר מֶֽלֶךְ־בָּבֶ֔ל כֹּ֖ה אָמַ֣ר יְהֹוָ֑ה ק֚וּמוּ עֲל֣וּ אֶל־קֵדָ֔ר וְשָׁדְד֖וּ אֶת־בְּנֵי־קֶֽדֶם׃

<a target = '_blank' href='https://hatanach.geulah.org.il/verse/citation.php?verse=Jer49:29'/> (פרק מט פסוק כט)</a>אָֽהֳלֵיהֶ֤ם וְצֹאנָם֙ יִקָּ֔ח֯וּ יְרִיעֹֽותֵיהֶ֧ם וְכָל־כְּלֵיהֶ֛ם וּגְמַלֵּיהֶ֖ם יִשְׂא֣וּ לָהֶ֑ם וְקָֽרְא֧וּ עֲלֵיהֶ֛ם מָגֹ֖ור מִסָּבִֽיב׃

<a target = '_blank' href='https://hatanach.geulah.org.il/verse/citation.php?verse=Jer49:30'/> (פרק מט פסוק ל)</a>נֻסוּ֩ נֻּ֨דוּ מְאֹ֜ד הֶעְמִ֧יקוּ לָשֶׁ֛בֶת יֽשְׁבֵ֥י חָצֹ֖ור נְאֻם־יְהֹוָ֑ה כִּֽי־יָעַ֨ץ עֲלֵיכֶ֜ם נְבֽוּכַדְרֶאצַּ֤ר מֶֽלֶךְ־בָּבֶל֨ עֵצָ֔ה וְחָשַׁ֥ב עֲלֵיהֶ֖֯ם מַֽחֲשָׁבָֽה׃

<a target = '_blank' href='https://hatanach.geulah.org.il/verse/citation.php?verse=Jer49:31'/> (פרק מט פסוק לא)</a>ק֣וּמוּ עֲל֗וּ אֶל־גֹּ֥וי שְׁלֵ֛יו יֹושֵׁ֥ב לָבֶ֖טַח נְאֻם־יְהֹוָ֑ה לֹֽא־דְלָתַ֧יִם וְלֹֽא־בְרִ֛יחַ לֹ֖ו בָּדָ֥ד יִשְׁכֹּֽנוּ׃

<a target = '_blank' href='https://hatanach.geulah.org.il/verse/citation.php?verse=Jer49:32'/> (פרק מט פסוק לב)</a>וְהָי֨וּ גְמַלֵּיהֶ֜ם לָבַ֗ז וַֽהֲמֹ֤ון מִקְנֵיהֶם֨ לְשָׁלָ֔ל וְזֵֽרִתִ֥ים לְכָל־ר֖וּחַ קְצוּצֵ֣י פֵאָ֑ה וּמִכָּל־עֲבָרָ֛יו אָבִ֥יא אֶת־אֵידָ֖ם נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer49:33'/> (פרק מט פסוק לג)</a>וְהָֽיְתָ֨ה חָצֹ֜ור לִמְעֹ֥ון תַּנִּ֛ים שְׁמָמָ֖ה עַד־עֹולָ֑ם לֹֽא־יֵשֵׁ֥ב שָׁם֨ אִ֔ישׁ וְלֹֽא־יָג֥וּר בָּ֖הּ בֶּן־אָדָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer49:34'/> (פרק מט פסוק לד)</a>אֲשֶׁ֨ר הָיָ֧ה דְבַר־יְהֹוָ֛ה אֶל־יִרְמְיָ֥הוּ הַנָּבִ֖יא אֶל־עֵילָ֑ם בְּרֵאשִׁ֗ית מַלְכ֛וּת צִדְקִיָּ֥ה מֶֽלֶךְ־יְהוּדָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Jer49:35'/> (פרק מט פסוק לה)</a>כֹּ֤ה אָמַר֙ יְהֹוָ֣ה צְבָאֹ֔ות הִֽנְנִ֥י שֹׁובֵ֖ר אֶת־קֶ֣שֶׁת עֵילָ֑ם רֵאשִׁ֖ית גְּבֽוּרָתָֽם׃

<a target = '_blank' href='https://hatanach.geulah.org.il/verse/citation.php?verse=Jer49:36'/> (פרק מט פסוק לו)</a>וְהֵֽבֵאתִ֨י אֶל־עֵילָ֜ם אַרְבַּ֣ע רוּחֹ֗ות מֵֽאַרְבַּע֙ קְצֹ֣ות הַשָּׁמַ֔יִם וְזֵ֣רִתִ֔ים לְכֹ֖ל הָֽרֻחֹ֣ות הָאֵ֑לֶּה וְלֹא־יִֽהְיֶ֣ה הַגֹּ֔וי אֲשֶׁ֛ר לֹֽא־יָבֹ֥וא֯ שָׁ֖ם נִדְּחֵ֥י עו֯לָֽם׃

<a target = '_blank' href='https://hatanach.geulah.org.il/verse/citation.php?verse=Jer49:37'/> (פרק מט פסוק לז)</a>וְהַחְתַּתִּ֣י אֶת־עֵ֠ילָם לִפְנֵ֨י אֹֽיְבֵיהֶ֜ם וְלִפְנֵ֣י ׀ מְבַקְשֵׁ֣י נַפְשָׁ֗ם וְהֵֽבֵאתִ֨י עֲלֵיהֶ֧ם ׀ רָעָ֛ה אֶת־חֲרֹ֥ון אַפִּ֖י נְאֻם־יְהֹוָ֑ה וְשִׁלַּחְתִּ֤י אַֽחֲרֵיהֶם֨ אֶת־הַחֶ֔רֶב עַ֥ד כַּלֹּותִ֖י אֹותָֽם׃

<a target = '_blank' href='https://hatanach.geulah.org.il/verse/citation.php?verse=Jer49:38'/> (פרק מט פסוק לח)</a>וְשַׂמְתִּ֥י כִסְאִ֖י בְּעֵילָ֑ם וְהַֽאֲבַדְתִּ֥י מִשָּׁ֛ם מֶ֥לֶךְ וְשָׂרִ֖ים נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer49:39'/> (פרק מט פסוק לט)</a>וְהָיָ֣ה ׀ בְּאַֽחֲרִ֣ית הַיָּמִ֗ים אָשִׁ֛ו֯ב אֶת־שְׁב֥יּ֯ת עֵילָ֖ם נְאֻם־יְהֹוָֽה׃ פ

<a target = '_blank' href='https://hatanach.geulah.org.il/verse/citation.php?verse=Jer50:1'/> (פרק נ פסוק א)</a>הַדָּבָ֗ר אֲשֶׁ֨ר דִּבֶּ֧ר יְהֹוָ֛ה אֶל־בָּבֶ֖ל אֶל־אֶ֣רֶץ כַּשְׂדִּ֑ים בְּיַ֖ד יִרְמְיָ֥הוּ הַנָּבִֽיא׃

<a target = '_blank' href='https://hatanach.geulah.org.il/verse/citation.php?verse=Jer50:2'/> (פרק נ פסוק ב)</a>הַגִּ֨ידוּ בַגֹּויִ֤ם וְהַשְׁמִ֨יעוּ֙ וּשְׂאוּ־נֵ֔ס הַשְׁמִ֖יעוּ אַל־תְּכַחֵ֑דוּ אִמְרוּ֩ נִלְכְּדָ֨ה בָבֶ֜ל הֹבִ֥ישׁ בֵּל֨ חַ֣ת מְרֹדָ֔ךְ הֹבִ֣ישׁוּ עֲצַבֶּ֔יהָ חַ֖תּוּ גִּלּוּלֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer50:3'/> (פרק נ פסוק ג)</a>כִּ֣י עָלָה֩ עָלֶ֨יהָ גֹּ֜וי מִצָּפֹ֗ון הֽוּא־יָשִׁ֤ית אֶת־אַרְצָהּ֨ לְשַׁמָּ֔ה וְלֹא־יִֽהְיֶ֥ה יֹושֵׁ֖ב בָּ֑הּ מֵֽאָדָ֥ם וְעַד־בְּהֵמָ֖ה נָ֥דוּ הָלָֽכוּ׃

<a target = '_blank' href='https://hatanach.geulah.org.il/verse/citation.php?verse=Jer50:4'/> (פרק נ פסוק ד)</a>בַּיָּמִ֨ים הָהֵ֜מָּה וּבָעֵ֤ת הַהִיא֨ נְאֻם־יְהֹוָ֔ה יָבֹ֧אוּ בְנֵֽי־יִשְׂרָאֵ֛ל הֵ֥מָּה וּבְנֵֽי־יְהוּדָ֖ה יַחְדָּ֑ו הָלֹ֤וךְ וּבָכֹו֙ יֵלֵ֔כוּ וְאֶת־יְהֹוָ֥ה אֱלֹֽהֵיהֶ֖ם יְבַקֵּֽשׁוּ׃

<a target = '_blank' href='https://hatanach.geulah.org.il/verse/citation.php?verse=Jer50:5'/> (פרק נ פסוק ה)</a>צִיֹּ֣ון יִשְׁאָ֔ל֯וּ דֶּ֖רֶךְ הֵ֣נָּה פְנֵיהֶ֑ם בֹּ֚אוּ וְנִלְו֣וּ אֶל־יְהֹוָ֔ה בְּרִ֥ית עֹולָ֖ם לֹ֥א תִשָּׁכֵֽחַ׃ פ

<a target = '_blank' href='https://hatanach.geulah.org.il/verse/citation.php?verse=Jer50:6'/> (פרק נ פסוק ו)</a>צֹ֤אן אֹֽבְדֹות֨ הָיֻ֣ה֯ עַמִּ֔י רֹֽעֵיהֶ֣ם הִתְע֔וּם הָרִ֖ים שֹֽׁובְב֑יּ֯ם מֵהַ֤ר אֶל־גִּבְעָה֙ הָלָ֔כ֯וּ שָֽׁכְח֖וּ רִבְצָֽם׃

<a target = '_blank' href='https://hatanach.geulah.org.il/verse/citation.php?verse=Jer50:7'/> (פרק נ פסוק ז)</a>כָּל־מֹֽוצְאֵיהֶ֣ם אֲכָל֔וּם וְצָֽרֵיהֶ֥ם אָֽמְר֖וּ לֹ֣א נֶאְשָׁ֑ם תַּ֗חַת אֲשֶׁ֨ר חָֽטְא֤וּ לַֽיהֹוָה֙ נְוֵה־צֶ֔דֶק וּמִקְוֵ֥ה אֲבֹֽותֵיהֶ֖ם יְהֹוָֽה׃ 

<a target = '_blank' href='https://hatanach.geulah.org.il/verse/citation.php?verse=Jer50:8'/> (פרק נ פסוק ח)</a>נֻ֚דוּ מִתֹּ֣וךְ בָּבֶ֔ל וּמֵאֶ֥רֶץ כַּשְׂדִּ֖ים י֯צֵ֑אוּ וִֽהְי֕וּ כְּעַתּוּדִ֖ים לִפְנֵי־צֹֽאן׃

<a target = '_blank' href='https://hatanach.geulah.org.il/verse/citation.php?verse=Jer50:9'/> (פרק נ פסוק ט)</a>כִּ֣י הִנֵּ֣ה אָנֹכִ֡י מֵעִיר֩ וּמַֽעֲלֶ֨ה עַל־בָּבֶ֜ל קְהַל־גֹּויִ֤ם גְּדֹלִים֙ מֵאֶ֣רֶץ צָפֹ֔ון וְעָ֣רְכוּ לָ֔הּ מִשָּׁ֖ם תִּלָּכֵ֑ד חִצָּיו֙ כְּגִבֹּ֣ור מַ֯שְׁכִּ֔יל לֹ֥א יָשׁ֖וּב רֵיקָֽם׃

<a target = '_blank' href='https://hatanach.geulah.org.il/verse/citation.php?verse=Jer50:10'/> (פרק נ פסוק י)</a>וְהָֽיְתָ֥ה כַשְׂדִּ֖ים לְשָׁלָ֑ל כָּל־שֹֽׁלְלֶ֥יהָ יִשְׂבָּ֖֯עוּ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer50:11'/> (פרק נ פסוק יא)</a>כִּ֤י תִשְׂמְח֯יּ֨ כִּ֣י תַֽעַלְ֯ז֔יּ שֹׁסֵ֖י נַֽחֲלָתִ֑י כִּ֚י תָפ֨וּשׁ֯יּ֨ כְּעֶגְלָ֣ה דָשָׁ֔ה֯ וְתִצְהֲל֖֯יּ כָּֽאַבִּרִֽים׃

<a target = '_blank' href='https://hatanach.geulah.org.il/verse/citation.php?verse=Jer50:12'/> (פרק נ פסוק יב)</a>בֹּ֤ושָׁה אִמְּכֶם֨ מְאֹ֔ד חָֽפְרָ֖ה יֹֽולַדְתְּכֶ֑ם הִנֵּה֙ אַֽחֲרִ֣ית גֹּויִ֔ם מִדְבָּ֖ר צִיָּ֥ה וַֽעֲרָבָֽה׃

<a target = '_blank' href='https://hatanach.geulah.org.il/verse/citation.php?verse=Jer50:13'/> (פרק נ פסוק יג)</a>מִקֶּ֤צֶף יְהֹוָה֨ לֹ֣א תֵשֵׁ֔ב וְהָֽיְתָ֥ה שְׁמָמָ֖ה כֻּלָּ֑הּ כֹּ֚ל עֹבֵ֣ר עַל־בָּבֶ֔ל יִשֹּׁ֥ם וְיִשְׁרֹ֖ק עַל־כָּל־מַכֹּותֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer50:14'/> (פרק נ פסוק יד)</a>עִרְכ֨וּ עַל־בָּבֶ֤ל ׀ סָבִיב֨ כָּל־דֹּ֣רְכֵי קֶ֔שֶׁת יְד֣וּ אֵלֶ֔יהָ אַל־תַּחְמְל֖וּ אֶל־חֵ֑ץ כִּ֥י לַֽיהֹוָ֖ה חָטָֽאָה׃

<a target = '_blank' href='https://hatanach.geulah.org.il/verse/citation.php?verse=Jer50:15'/> (פרק נ פסוק טו)</a>הָרִ֨יעוּ עָלֶ֤יהָ סָבִיב֙ נָֽתְנָ֣ה יָדָ֔הּ נָֽפְלוּ֙ אָשְׁו֯יֹתֶ֔יהָ נֶֽהֶרְס֖וּ חֹֽומֹותֶ֑יהָ כִּי֩ נִקְמַ֨ת יְהֹוָ֥ה הִיא֨ הִנָּ֣קְמוּ בָ֔הּ כַּֽאֲשֶׁ֥ר עָֽשְׂתָ֖ה עֲשׂוּ־לָֽהּ׃

<a target = '_blank' href='https://hatanach.geulah.org.il/verse/citation.php?verse=Jer50:16'/> (פרק נ פסוק טז)</a>כִּרְת֤וּ זֹורֵעַ֨ מִבָּבֶ֔ל וְתֹפֵ֥שׂ מַגָּ֖ל בְּעֵ֣ת קָצִ֑יר מִפְּנֵי֙ חֶ֣רֶב הַיֹּונָ֔ה אִ֤ישׁ אֶל־עַמֹּו֙ יִפְנ֔וּ וְאִ֥ישׁ לְאַרְצֹ֖ו יָנֽוּסוּ׃

<a target = '_blank' href='https://hatanach.geulah.org.il/verse/citation.php?verse=Jer50:17'/> (פרק נ פסוק יז)</a>שֶׂ֧ה פְזוּרָ֛ה יִשְׂרָאֵ֖ל אֲרָיֹ֣ות הִדִּ֑יחוּ הָֽרִאשֹׁ֤ון אֲכָלֹו֙ מֶ֣לֶךְ אַשּׁ֔וּר וְזֶ֤ה הָֽאַֽחֲרֹון֙ עִצְּמֹ֔ו נְבֽוּכַדְרֶאצַּ֖ר מֶ֥לֶךְ בָּבֶֽל׃ ס

<a target = '_blank' href='https://hatanach.geulah.org.il/verse/citation.php?verse=Jer50:18'/> (פרק נ פסוק יח)</a>לָכֵ֗ן כֹּֽה־אָמַ֞ר יְהֹוָ֤ה צְבָאֹות֨ אֱלֹהֵ֣י יִשְׂרָאֵ֔ל הִֽנְנִ֥י פֹקֵ֛ד אֶל־מֶ֥לֶךְ בָּבֶ֖ל וְאֶל־אַרְצֹ֑ו כַּֽאֲשֶׁ֥ר פָּקַ֖דְתִּי אֶל־מֶ֥לֶךְ אַשּֽׁוּר׃

<a target = '_blank' href='https://hatanach.geulah.org.il/verse/citation.php?verse=Jer50:19'/> (פרק נ פסוק יט)</a>וְשֹֽׁבַבְתִּ֤י אֶת־יִשְׂרָאֵל֨ אֶל־נָוֵ֔הוּ וְרָעָ֥ה הַכַּרְמֶ֖ל וְהַבָּשָׁ֑ן וּבְהַ֥ר אֶפְרַ֛יִם וְהַגִּלְעָ֖ד תִּשְׂבַּ֥ע נַפְשֹֽׁו׃

<a target = '_blank' href='https://hatanach.geulah.org.il/verse/citation.php?verse=Jer50:20'/> (פרק נ פסוק כ)</a>בַּיָּמִ֣ים הָהֵם֩ וּבָעֵ֨ת הַהִ֜יא נְאֻם־יְהֹוָ֗ה יְבֻקַּ֞שׁ אֶת־עֲוֹ֤ן יִשְׂרָאֵל֨ וְאֵינֶ֔נּוּ וְאֶת־חַטֹּ֥את יְהוּדָ֖ה וְלֹ֣א תִמָּצֶ֑אי֯נָה כִּ֥י אֶסְלַ֖ח לַֽאֲשֶׁ֥ר אַשְׁאִֽיר׃ ס

<a target = '_blank' href='https://hatanach.geulah.org.il/verse/citation.php?verse=Jer50:21'/> (פרק נ פסוק כא)</a>עַל־הָאָ֤רֶץ מְרָתַ֨יִם֙ עֲלֵ֣ה עָלֶ֔יהָ וְאֶל־יֹֽושְׁבֵ֖י פְּקֹ֑וד חֲרֹ֨ב וְהַֽחֲרֵ֤ם אַֽחֲרֵיהֶם֨ נְאֻם־יְהֹוָ֔ה וַֽעֲשֵׂ֕ה כְּכֹ֖ל אֲשֶׁ֥ר צִוִּיתִֽיךָ׃

<a target = '_blank' href='https://hatanach.geulah.org.il/verse/citation.php?verse=Jer50:22'/> (פרק נ פסוק כב)</a>קֹ֥ול מִלְחָמָ֖ה בָּאָ֑רֶץ וְשֶׁ֖בֶר גָּדֹֽול׃

<a target = '_blank' href='https://hatanach.geulah.org.il/verse/citation.php?verse=Jer50:23'/> (פרק נ פסוק כג)</a>אֵ֤יךְ נִגְדַּע֨ וַיִּשָּׁבֵ֔ר פַּטִּ֖ישׁ כָּל־הָאָ֑רֶץ אֵ֣יךְ הָֽיְתָ֧ה לְשַׁמָּ֛ה בָּבֶ֖ל בַּגֹּויִֽם׃

<a target = '_blank' href='https://hatanach.geulah.org.il/verse/citation.php?verse=Jer50:24'/> (פרק נ פסוק כד)</a>יָק֨שְׁתִּי לָ֤ךְ וְגַם־נִלְכַּ֨דְתְּ֨ בָּבֶ֔ל וְאַ֖תְּ לֹ֣א יָדָ֑עַתְּ נִמְצֵאת֨ וְגַם־נִתְפַּ֔שְׂתְּ כִּ֥י בַֽיהֹוָ֖ה הִתְגָּרִֽית׃

<a target = '_blank' href='https://hatanach.geulah.org.il/verse/citation.php?verse=Jer50:25'/> (פרק נ פסוק כה)</a>פָּתַ֤ח יְהֹוָה֨ אֶת־אֹ֣וצָרֹ֔ו וַיֹּוצֵ֖א אֶת־כְּלֵ֣י זַעְמֹ֑ו כִּֽי־מְלָאכָ֣ה הִ֗יא לַֽאדֹנָ֧י יֱהֹוִ֛ה צְבָאֹ֖ות בְּאֶ֥רֶץ כַּשְׂדִּֽים׃

<a target = '_blank' href='https://hatanach.geulah.org.il/verse/citation.php?verse=Jer50:26'/> (פרק נ פסוק כו)</a>בֹּֽאוּ־לָ֤הּ מִקֵּץ֨ פִּתְח֣וּ מַֽאֲבֻסֶ֔יהָ סָלּ֥וּהָ כְמֹו־עֲרֵמִ֖ים וְהַֽחֲרִימ֑וּהָ אַל־תְּהִי־לָ֖הּ שְׁאֵרִֽית׃

<a target = '_blank' href='https://hatanach.geulah.org.il/verse/citation.php?verse=Jer50:27'/> (פרק נ פסוק כז)</a>חִרְבוּ֙ כָּל־פָּרֶ֔יהָ יֵֽרְד֖וּ לַטָּ֑בַח הֹ֣וי עֲלֵיהֶ֔ם כִּֽי־בָ֥א יֹומָ֖ם עֵ֥ת פְּקֻדָּתָֽם׃ 

<a target = '_blank' href='https://hatanach.geulah.org.il/verse/citation.php?verse=Jer50:28'/> (פרק נ פסוק כח)</a>קֹ֥ול נָסִ֛ים וּפְלֵטִ֖ים מֵאֶ֣רֶץ בָּבֶ֑ל לְהַגִּ֣יד בְּצִיֹּ֗ון אֶת־נִקְמַת֨ יְהֹוָ֣ה אֱלֹהֵ֔ינוּ נִקְמַ֖ת הֵֽיכָלֹֽו׃

<a target = '_blank' href='https://hatanach.geulah.org.il/verse/citation.php?verse=Jer50:29'/> (פרק נ פסוק כט)</a>הַשְׁמִ֣יעוּ אֶל־בָּבֶ֣ל ׀ רַ֠בִּים כָּל־דֹּ֨רְכֵי קֶ֜שֶׁת חֲנ֧וּ עָלֶ֣יהָ סָבִ֗יב אַל־יְהִי־ָ֯֙ פְּלֵיטָ֔ה שַׁלְּמוּ־לָ֣הּ כְּֽפָעֳלָ֔הּ כְּכֹ֛ל אֲשֶׁ֥ר עָֽשְׂתָ֖ה עֲשׂוּ־לָ֑הּ כִּ֧י אֶל־יְהֹוָ֛ה זָ֖דָה אֶל־קְדֹ֥ושׁ יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer50:30'/> (פרק נ פסוק ל)</a>לָכֵ֛ן יִפְּל֥וּ בַֽחוּרֶ֖יהָ בִּרְחֹֽבֹתֶ֑יהָ וְכָל־אַנְשֵׁ֨י מִלְחַמְתָּ֥הּ יִדַּ֛מּוּ בַּיֹּ֥ום הַה֖וּא נְאֻם־יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer50:31'/> (פרק נ פסוק לא)</a>הִֽנְנִ֤י אֵלֶ֨יךָ֨ זָדֹ֔ון נְאֻם־אֲדֹנָ֥י יֱהֹוִ֖ה צְבָאֹ֑ות כִּ֛י בָּ֥א יֹֽומְךָ֖ עֵ֥ת פְּקַדְתִּֽיךָ׃

<a target = '_blank' href='https://hatanach.geulah.org.il/verse/citation.php?verse=Jer50:32'/> (פרק נ פסוק לב)</a>וְכָשַׁ֤ל זָדֹון֨ וְנָפַ֔ל וְאֵ֥ין לֹ֖ו מֵקִ֑ים וְהִצַּ֤תִּי אֵשׁ֨ בְּעָרָ֔יו וְאָֽכְלָ֖ה כָּל־סְבִֽיבֹתָֽיו׃ ס

<a target = '_blank' href='https://hatanach.geulah.org.il/verse/citation.php?verse=Jer50:33'/> (פרק נ פסוק לג)</a>כֹּ֤ה אָמַר֙ יְהֹוָ֣ה צְבָאֹ֔ות עֲשׁוּקִ֛ים בְּנֵֽי־יִשְׂרָאֵ֥ל וּבְנֵֽי־יְהוּדָ֖ה יַחְדָּ֑ו וְכָל־שֹֽׁבֵיהֶם֙ הֶֽחֱזִ֣יקוּ בָ֔ם מֵֽאֲנ֖וּ שַׁלְּחָֽם׃

<a target = '_blank' href='https://hatanach.geulah.org.il/verse/citation.php?verse=Jer50:34'/> (פרק נ פסוק לד)</a>גֹּֽאֲלָ֣ם ׀ חָזָ֗ק יְהֹוָ֤ה צְבָאֹות֨ שְׁמֹ֔ו רִ֥יב יָרִ֖יב אֶת־רִיבָ֑ם לְמַ֨עַן֙ הִרְגִּ֣יעַ אֶת־הָאָ֔רֶץ וְהִרְגִּ֖יז לְיֽשְׁבֵ֥י בָבֶֽל׃

<a target = '_blank' href='https://hatanach.geulah.org.il/verse/citation.php?verse=Jer50:35'/> (פרק נ פסוק לה)</a>חֶ֥רֶב עַל־כַּשְׂדִּ֖ים נְאֻם־יְהֹוָ֑ה וְאֶל־יֽשְׁבֵ֣י בָבֶ֔ל וְאֶל־שָׂרֶ֖יהָ וְאֶל־חֲכָמֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer50:36'/> (פרק נ פסוק לו)</a>חֶ֥רֶב אֶל־הַבַּדִּ֖ים וְנֹאָ֑לוּ חֶ֥רֶב אֶל־גִּבֹּורֶ֖יהָ וָחָֽתּוּ׃

<a target = '_blank' href='https://hatanach.geulah.org.il/verse/citation.php?verse=Jer50:37'/> (פרק נ פסוק לז)</a>חֶ֜רֶב אֶל־סוּסָ֣יו וְאֶל־רִכְבֹּ֗ו וְאֶל־כָּל־הָעֶ֛רֶב אֲשֶׁ֥ר בְּתֹוכָ֖הּ וְהָי֣וּ לְנָשִׁ֑ים חֶ֥רֶב אֶל־אֹוצְרֹתֶ֖יהָ וּבֻזָּֽזוּ׃

<a target = '_blank' href='https://hatanach.geulah.org.il/verse/citation.php?verse=Jer50:38'/> (פרק נ פסוק לח)</a>חֹ֥רֶב אֶל־מֵימֶ֖יהָ וְיָבֵ֑שׁוּ כִּ֣י אֶ֤רֶץ פְּסִלִים֨ הִ֔יא וּבָֽאֵימִ֖ים יִתְהֹלָֽלוּ׃

<a target = '_blank' href='https://hatanach.geulah.org.il/verse/citation.php?verse=Jer50:39'/> (פרק נ פסוק לט)</a>לָכֵ֗ן יֵֽשְׁב֤וּ צִיִּים֙ אֶת־אִיִּ֔ים וְיָ֥שְׁבוּ בָ֖הּ בְּנֹ֣ות יַֽעֲנָ֑ה וְלֹֽא־תֵשֵׁ֥ב עֹוד֙ לָנֶ֔צַח וְלֹ֥א תִשְׁכֹּ֖ון עַד־דֹּ֥ור וָדֹֽור׃

<a target = '_blank' href='https://hatanach.geulah.org.il/verse/citation.php?verse=Jer50:40'/> (פרק נ פסוק מ)</a>כְּמַהְפֵּכַ֨ת אֱלֹהִ֜ים אֶת־סְדֹ֧ם וְאֶת־עֲמֹרָ֛ה וְאֶת־שְׁכֵנֶ֖יהָ נְאֻם־יְהֹוָ֑ה לֹֽא־יֵשֵׁ֥ב שָׁם֙ אִ֔ישׁ וְלֹֽא־יָג֥וּר בָּ֖הּ בֶּן־אָדָֽם׃

<a target = '_blank' href='https://hatanach.geulah.org.il/verse/citation.php?verse=Jer50:41'/> (פרק נ פסוק מא)</a>הִנֵּ֛ה עַ֥ם בָּ֖א מִצָּפֹ֑ון וְגֹ֤וי גָּדֹול֨ וּמְלָכִ֣ים רַבִּ֔ים יֵעֹ֖רוּ מִיַּרְכְּתֵי־אָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer50:42'/> (פרק נ פסוק מב)</a>קֶ֣שֶׁת וְכִידֹ֞ן יַֽחֲזִ֗יקוּ אַכְזָרִ֥י הֵ֨מָּה֨ וְלֹ֣א יְרַחֵ֔מוּ קֹולָם֨ כַּיָּ֣ם יֶֽהֱמֶ֔ה וְעַל־סוּסִ֖ים יִרְכָּ֑בוּ עָר֗וּךְ כְּאִישׁ֙ לַמִּלְחָמָ֔ה עָלַ֖יִךְ בַּת־בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer50:43'/> (פרק נ פסוק מג)</a>שָׁמַ֧ע מֶֽלֶךְ־בָּבֶ֛ל אֶת־שִׁמְעָ֖ם וְרָפ֣וּ יָדָ֑יו צָרָה֙ הֶֽחֱזִיקַ֔תְהוּ חִ֖יל כַּיֹּֽולֵדָֽה׃

<a target = '_blank' href='https://hatanach.geulah.org.il/verse/citation.php?verse=Jer50:44'/> (פרק נ פסוק מד)</a>הִ֠נֵּה כְּאַרְיֵ֞ה יַֽעֲלֶ֨ה מִגְּאֹ֣ון הַיַּרְדֵּן֮ אֶל־נְוֵ֣ה אֵיתָן֒ כִּֽי־אַרְגִּ֤עָה אֲרִו֯צֵם֨ מֵֽעָלֶ֔יהָ וּמִ֥י בָח֖וּר אֵלֶ֣יהָ אֶפְקֹ֑ד כִּ֣י מִ֤י כָמֹ֨ונִי֙ וּמִ֣י יֹֽועִדֶ֔נִּי וּמִֽי־זֶ֣ה רֹעֶ֔ה אֲשֶׁ֥ר יַעֲמֹ֖ד לְפָנָֽי׃

<a target = '_blank' href='https://hatanach.geulah.org.il/verse/citation.php?verse=Jer50:45'/> (פרק נ פסוק מה)</a>לָכֵ֞ן שִׁמְע֣וּ עֲצַת־יְהֹוָ֗ה אֲשֶׁ֤ר יָעַץ֙ אֶל־בָּבֶ֔ל וּמַ֨חְשְׁבֹותָ֔יו אֲשֶׁ֥ר חָשַׁ֖ב אֶל־אֶ֣רֶץ כַּשְׂדִּ֑ים אִם־לֹ֤א יִסְחָבוּם֙ צְעִירֵ֣י הַצֹּ֔אן אִם־לֹ֥א יַשִּׁ֛ים עֲלֵיהֶ֖ם נָוֶֽה׃

<a target = '_blank' href='https://hatanach.geulah.org.il/verse/citation.php?verse=Jer50:46'/> (פרק נ פסוק מו)</a>מִקֹּול֨ נִתְפְּשָׂ֣ה בָבֶ֔ל נִרְעֲשָׁ֖ה הָאָ֑רֶץ וּזְעָקָ֖ה בַּגֹּויִ֥ם נִשְׁמָֽע׃ פ

<a target = '_blank' href='https://hatanach.geulah.org.il/verse/citation.php?verse=Jer51:1'/> (פרק נא פסוק א)</a>כֹּ֚ה אָמַ֣ר יְהֹוָ֔ה הִֽנְנִי֙ מֵעִ֣יר עַל־בָּבֶ֔ל וְאֶל־יֽשְׁבֵ֖י לֵ֣ב קָמָ֑י ר֖וּחַ מַשְׁחִֽית׃

<a target = '_blank' href='https://hatanach.geulah.org.il/verse/citation.php?verse=Jer51:2'/> (פרק נא פסוק ב)</a>וְשִׁלַּחְתִּי֨ לְבָבֶ֤ל ׀ זָרִים֙ וְזֵר֔וּהָ וִיבֹֽקְק֖וּ אֶת־אַרְצָ֑הּ כִּֽי־הָי֥וּ עָלֶ֛יהָ מִסָּבִ֖יב בְּיֹ֥ום רָעָֽה׃

<a target = '_blank' href='https://hatanach.geulah.org.il/verse/citation.php?verse=Jer51:3'/> (פרק נא פסוק ג)</a>אֶ֯ל־יִדְרֹ֤ךְ ידרך֯ הַדֹּרֵךְ֙ קַשְׁתֹּ֔ו וְאֶל־יִתְעַ֖ל בְּסִרְיֹנֹ֑ו וְאַֽל־תַּחְמְלוּ֙ אֶל־בַּ֣חֻרֶ֔יהָ הַשחֲרִ֖ימוּ כָּל־צְבָאָֽהּ׃

<a target = '_blank' href='https://hatanach.geulah.org.il/verse/citation.php?verse=Jer51:4'/> (פרק נא פסוק ד)</a>וְנָֽפְל֥וּ חֲלָלִ֖ים בְּאֶ֣רֶץ כַּשְׂדִּ֑ים וּמְדֻקָּרִ֖ים בְּחֽוּצֹותֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer51:5'/> (פרק נא פסוק ה)</a>כִּ֠י לֹֽא־אַלְמָ֨ן יִשְׂרָאֵ֤ל וִֽיהוּדָה֙ מֵֽאֱלֹהָ֔יו מֵֽיְהֹוָ֖ה צְבָאֹ֑ות כִּ֤י אַרְצָם֨ מָֽלְאָ֣ה אָשָׁ֔ם מִקְּדֹ֖ושׁ יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Jer51:6'/> (פרק נא פסוק ו)</a>נֻ֣סוּ ׀ מִתֹּ֣וךְ בָּבֶ֗ל וּמַלְּטוּ֨ אִ֣ישׁ נַפְשֹׁ֔ו אַל־תִּדַּ֖מּוּ בַּֽעֲוֹנָ֑הּ כִּי֩ עֵ֨ת נְקָמָ֥ה הִיא֨ לַֽיהֹוָ֔ה גְּמ֕וּל ה֥וּא מְשַׁלֵּ֖ם לָֽהּ׃

<a target = '_blank' href='https://hatanach.geulah.org.il/verse/citation.php?verse=Jer51:7'/> (פרק נא פסוק ז)</a>כֹּֽוס־זָהָ֤ב בָּבֶל֨ בְּיַד־יְהֹוָ֔ה מְשַׁכֶּ֖רֶת כָּל־הָאָ֑רֶץ מִיֵּינָהּ֙ שָׁת֣וּ גֹויִ֔ם עַל־כֵּ֖ן יִתְהֹֽלְל֥וּ גֹויִֽם׃

<a target = '_blank' href='https://hatanach.geulah.org.il/verse/citation.php?verse=Jer51:8'/> (פרק נא פסוק ח)</a>פִּתְאֹ֛ם נָֽפְלָ֥ה בָבֶ֖ל וַתִּשָּׁבֵ֑ר הֵילִ֣ילוּ עָלֶ֗יהָ קְח֤וּ צֳרִי֙ לְמַכְאֹובָ֔הּ אוּלַ֖י תֵּֽרָפֵֽא׃

<a target = '_blank' href='https://hatanach.geulah.org.il/verse/citation.php?verse=Jer51:9'/> (פרק נא פסוק ט)</a>רִפִּ֤אנוּ אֶת־בָּבֶל֨ וְלֹ֣א נִרְפָּ֔תָ֯ה עִזְב֕וּהָ וְנֵלֵ֖ךְ אִ֣ישׁ לְאַרְצֹ֑ו כִּֽי־נָגַ֤ע אֶל־הַשָּׁמַ֨יִם֙ מִשְׁפָּטָ֔הּ וְנִשָּׂ֖א עַד־שְׁחָקִֽים׃

<a target = '_blank' href='https://hatanach.geulah.org.il/verse/citation.php?verse=Jer51:10'/> (פרק נא פסוק י)</a>הֹוצִ֥יא יְהֹוָ֖ה אֶת־צִדְקֹתֵ֑ינוּ בֹּ֚אוּ וּנְסַפְּרָ֣ה בְצִיֹּ֔ון אֶֽת־מַֽעֲשֵׂ֖ה יְהֹוָ֥ה אֱלֹהֵֽינוּ׃

<a target = '_blank' href='https://hatanach.geulah.org.il/verse/citation.php?verse=Jer51:11'/> (פרק נא פסוק יא)</a>הָבֵ֣רוּ הַֽחִצִּים֮ מִלְא֣וּ הַשְּׁלָטִים֒ הֵעִ֣יר יְהֹוָ֗ה אֶת־ר֨וּחַ֙ מַלְכֵ֣י מָדַ֔י כִּֽי־עַל־בָּבֶ֥ל מְזִמָּתֹ֖ו לְהַשְׁחִיתָ֑הּ כִּֽי־נִקְמַ֤ת יְהֹוָה֙ הִ֔יא נִקְמַ֖ת הֵֽיכָלֹֽו׃

<a target = '_blank' href='https://hatanach.geulah.org.il/verse/citation.php?verse=Jer51:12'/> (פרק נא פסוק יב)</a>אֶל־חֹומֹ֨ת בָּבֶ֜ל שְׂאוּ־נֵ֗ס הַֽחֲזִ֨יקוּ֨ הַמִּשְׁמָ֔ר הָקִ֨ימוּ֙ שֹֽׁמְרִ֔ים הָכִ֖ינוּ הָאֹֽרְבִ֑ים כִּ֚י גַּם־זָמַ֣ם יְהֹוָ֔ה גַּם־עָשָׂ֕ה אֵ֥ת אֲשֶׁר־דִּבֶּ֖ר אֶל־יֽשְׁבֵ֥י בָבֶֽל׃

<a target = '_blank' href='https://hatanach.geulah.org.il/verse/citation.php?verse=Jer51:13'/> (פרק נא פסוק יג)</a>שֹׁכַ֨נְתְּ֯י֙ עַל־מַ֣יִם רַבִּ֔ים רַבַּ֖ת אֹֽוצָרֹ֑ת בָּ֥א קִצֵּ֖ךְ אַמַּ֥ת בִּצְעֵֽךְ׃

<a target = '_blank' href='https://hatanach.geulah.org.il/verse/citation.php?verse=Jer51:14'/> (פרק נא פסוק יד)</a>נִשְׁבַּ֛ע יְהֹוָ֥ה צְבָאֹ֖ות בְּנַפְשֹׁ֑ו כִּ֣י אִם־מִלֵּאתִ֤יךְ אָדָם֨ כַּיֶּ֔לֶק וְעָנ֥וּ עָלַ֖יִךְ הֵידָֽד׃ ס

<a target = '_blank' href='https://hatanach.geulah.org.il/verse/citation.php?verse=Jer51:15'/> (פרק נא פסוק טו)</a>עֹשֵׂ֥ה אֶ֨רֶץ֙ בְּכֹחֹ֔ו מֵכִ֥ין תֵּבֵ֖ל בְּחָכְמָתֹ֑ו וּבִתְבֽוּנָתֹ֖ו נָטָ֥ה שָׁמָֽיִם׃

<a target = '_blank' href='https://hatanach.geulah.org.il/verse/citation.php?verse=Jer51:16'/> (פרק נא פסוק טז)</a>לְקֹ֨ול תִּתֹּ֜ו הֲמֹ֥ון מַ֨יִם֙ בַּשָּׁמַ֔יִם וַיַּ֥עַל נְשִׂאִ֖ים מִקְצֵה־אָ֑רֶץ בְּרָקִ֤ים לַמָּטָ֣ר עָשָׂ֔ה וַיֹּ֥וצֵא ר֖וּחַ מֵאֹֽצְרֹתָֽיו׃

<a target = '_blank' href='https://hatanach.geulah.org.il/verse/citation.php?verse=Jer51:17'/> (פרק נא פסוק יז)</a>נִבְעַ֤ר כָּל־אָדָם֙ מִדַּ֔עַת הֹבִ֥ישׁ כָּל־צֹרֵ֖ף מִפָּ֑סֶל כִּ֛י שֶׁ֥קֶר נִסְכֹּ֖ו וְלֹא־ר֥וּחַ בָּֽם׃

<a target = '_blank' href='https://hatanach.geulah.org.il/verse/citation.php?verse=Jer51:18'/> (פרק נא פסוק יח)</a>הֶ֣בֶל הֵ֔מָּה מַֽעֲשֵׂ֖ה תַּעְתֻּעִ֑ים בְּעֵ֥ת פְּקֻדָּתָ֖ם יֹאבֵֽדוּ׃

<a target = '_blank' href='https://hatanach.geulah.org.il/verse/citation.php?verse=Jer51:19'/> (פרק נא פסוק יט)</a>לֹֽא־כְאֵ֜לֶּה חֵ֣לֶק יַעֲקֹ֗ו֯ב כִּֽי־יֹוצֵ֤ר הַכֹּל֨ ה֔וּא וְשֵׁ֖בֶט נַֽחֲלָתֹ֑ו יְהֹוָ֥ה צְבָאֹ֖ות שְׁמֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer51:20'/> (פרק נא פסוק כ)</a>מַפֵּֽץ־אַתָּ֣ה לִ֔י כְּלֵ֖י מִלְחָמָ֑ה וְנִפַּצְתִּ֤י בְךָ֨ גֹּויִ֔ם וְהִשְׁחַתִּ֥י בְךָ֖ מַמְלָכֹֽות׃

<a target = '_blank' href='https://hatanach.geulah.org.il/verse/citation.php?verse=Jer51:21'/> (פרק נא פסוק כא)</a>וְנִפַּצְתִּ֣י בְךָ֔ ס֖וּס וְרֹֽכְבֹ֑ו וְנִפַּצְתִּ֣י בְךָ֔ רֶ֖כֶב וְרֹכְבֹֽו׃

<a target = '_blank' href='https://hatanach.geulah.org.il/verse/citation.php?verse=Jer51:22'/> (פרק נא פסוק כב)</a>וְנִפַּצְתִּ֤י בְךָ֙ אִ֣ישׁ וְאִשָּׁ֔ה וְנִפַּצְתִּ֥י בְךָ֖ זָקֵ֣ן וָנָ֑עַר וְנִפַּצְתִּ֣י בְךָ֔ בָּח֖וּר וּבְתוּלָֽה׃

<a target = '_blank' href='https://hatanach.geulah.org.il/verse/citation.php?verse=Jer51:23'/> (פרק נא פסוק כג)</a>וְנִפַּצְתִּ֤י בְךָ֙ רֹעֶ֣ה וְעֶדְרֹ֔ו וְנִפַּצְתִּ֥י בְךָ֖ אִכָּ֣ר וְצִמְדֹּ֑ו וְנִפַּצְתִּ֣י בְךָ֔ פַּחֹ֖ות וּסְגָנִֽים׃

<a target = '_blank' href='https://hatanach.geulah.org.il/verse/citation.php?verse=Jer51:24'/> (פרק נא פסוק כד)</a>וְשִׁלַּמְתִּ֨י לְבָבֶ֜ל וּלְכֹ֣ל ׀ יֹֽושְׁבֵ֣י כַשְׂדִּ֗ים אֵ֧ת כָּל־רָעָתָ֛ם אֲשֶׁר־עָשׂ֥וּ בְצִיֹּ֖ון לְעֵֽינֵיכֶ֑ם נְאֻ֖ם יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer51:25'/> (פרק נא פסוק כה)</a>הִֽנְנִ֨י אֵלֶ֜יךָ הַ֤ר הַמַּשְׁחִית֙ נְאֻם־יְהֹוָ֔ה הַמַּשְׁחִ֖ית אֶת־כָּל־הָאָ֑רֶץ וְנָטִ֨יתִי אֶת־יָדִ֜י עָלֶ֗יךָ וְגִלְגַּלְתִּ֨יךָ֨ מִן־הַסְּלָעִ֔ים וּנְתַתִּ֖יךָ לְהַ֥ר שְׂרֵפָֽה׃

<a target = '_blank' href='https://hatanach.geulah.org.il/verse/citation.php?verse=Jer51:26'/> (פרק נא פסוק כו)</a>וְלֹֽא־יִקְח֤וּ מִמְּךָ֨ אֶ֣בֶן לְפִנָּ֔ה וְאֶ֖בֶן לְמֹֽוסָדֹ֑ות כִּֽי־שִׁמְמֹ֥ות עֹולָ֛ם תִּֽהְיֶ֖ה נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer51:27'/> (פרק נא פסוק כז)</a>שְׂאוּ־נֵ֣ס בָּאָ֗רֶץ תִּקְע֙וּ שֹׁופָ֤ר בַּגֹּויִם֙ קַדְּשׁ֤וּ עָלֶ֨יהָ֙ גֹּויִ֔ם֯ הַשְׁמִ֧יעוּ עָלֶ֛יהָ מַמְלְכֹ֥ות אֲרָרַ֖ט מִנִּ֣י וְאַשְׁכְּנָ֑ז פִּקְד֤וּ עָלֶ֨יהָ֙ טִפְסָ֔ר הַֽעֲלוּ־ס֖וּס כְּיֶ֥לֶק סָמָֽר׃

<a target = '_blank' href='https://hatanach.geulah.org.il/verse/citation.php?verse=Jer51:28'/> (פרק נא פסוק כח)</a>קַדְּשׁ֨וּ עָלֶ֤יהָ גֹויִם֙ אֶת־מַלְכֵ֣י מָדַ֔י אֶת־פַּֽחֹותֶ֖יהָ וְאֶת־כָּל־סְגָנֶ֑יהָ וְאֵ֖ת כָּל־אֶ֥רֶץ מֶמְשַׁלְתֹּֽו׃

<a target = '_blank' href='https://hatanach.geulah.org.il/verse/citation.php?verse=Jer51:29'/> (פרק נא פסוק כט)</a>וַתִּרְעַ֥שׁ הָאָ֖רֶץ וַתָּחֹ֑ל כִּ֣י קָ֤מָה עַל־בָּבֶל֨ מַחְשְׁבֹ֣ות יְהֹוָ֔ה לָשׂ֞וּם אֶת־אֶ֧רֶץ בָּבֶ֛ל לְשַׁמָּ֖ה מֵאֵ֥ין יֹושֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer51:30'/> (פרק נא פסוק ל)</a>חָֽדְלוּ֩ גִבֹּורֵ֨י בָבֶ֜ל לְהִלָּחֵ֗ם יָֽשְׁבוּ֙ בַּמְּצָדֹ֔ות נָֽשְׁתָ֥ה גְבֽוּרָתָ֖ם הָי֣וּ לְנָשִׁ֑ים הִצִּ֥יתוּ מִשְׁכְּנֹתֶ֖יהָ נִשְׁבְּר֥וּ בְרִיחֶֽיהָ׃

<a target = '_blank' href='https://hatanach.geulah.org.il/verse/citation.php?verse=Jer51:31'/> (פרק נא פסוק לא)</a>רָ֤ץ לִקְרַאת־רָץ֨ יָר֔וּץ וּמַגִּ֖יד לִקְרַ֣את מַגִּ֑יד לְהַגִּיד֙ לְמֶ֣לֶךְ בָּבֶ֔ל כִּֽי־נִלְכְּדָ֥ה עִירֹ֖ו מִקָּצֶֽה׃

<a target = '_blank' href='https://hatanach.geulah.org.il/verse/citation.php?verse=Jer51:32'/> (פרק נא פסוק לב)</a>וְהַמַּעְבָּרֹות֙ נִתְפָּ֔שׂוּ וְאֶת־הָֽאֲגַמִּ֖ים שָֽׂרְפ֣וּ בָאֵ֑שׁ וְאַנְשֵׁ֥י הַמִּלְחָמָ֖ה נִבְהָֽלוּ׃ ס

<a target = '_blank' href='https://hatanach.geulah.org.il/verse/citation.php?verse=Jer51:33'/> (פרק נא פסוק לג)</a>כִּי֩ כֹ֨ה אָמַ֜ר יְהֹוָ֤ה צְבָאֹות֙ אֱלֹהֵ֣י יִשְׂרָאֵ֔ל בַּת־בָּבֶ֕ל כְּגֹ֖רֶן עֵ֣ת הִדְרִיכָ֑הּ עֹ֣וד מְעַ֔ט וּבָ֥אָה עֵֽת־הַקָּצִ֖יר לָֽהּ׃

<a target = '_blank' href='https://hatanach.geulah.org.il/verse/citation.php?verse=Jer51:34'/> (פרק נא פסוק לד)</a>אֲכָלַ֣נִו֯ הֲמָמַ֗נִו֯ נְבֽוּכַדְרֶאצַּר֮ מֶ֣לֶךְ בָּבֶל֒ הִצִּיגַ֙נִ֯ו֙ כְּלִ֣י רִ֔יק בְּלָעַ֙נִ֯ו֙ כַּתַּנִּ֔ין מִלָּ֥א כְרֵשֹׁ֖ו מֵֽעֲדָנָ֑י הֱדִיחָֽנִו֯׃

<a target = '_blank' href='https://hatanach.geulah.org.il/verse/citation.php?verse=Jer51:35'/> (פרק נא פסוק לה)</a>חֲמָסִ֤י וּשְׁאֵרִי֨ עַל־בָּבֶ֔ל תֹּאמַ֖ר ישֶׁ֣בֶת צִיֹּ֑ון וְדָמִי֙ אֶל־יֽשְׁבֵ֣י כַשְׂדִּ֔ים תֹּאמַ֖ר יְרֽוּשָׁלִָֽם׃ ס

<a target = '_blank' href='https://hatanach.geulah.org.il/verse/citation.php?verse=Jer51:36'/> (פרק נא פסוק לו)</a>לָכֵ֗ן כֹּ֚ה אָמַ֣ר יְהֹוָ֔ה הִֽנְנִי־רָב֙ אֶת־רִיבֵ֔ךְ וְנִקַּמְתִּ֖י אֶת־נִקְמָתֵ֑ךְ וְהַֽחֲרַבְתִּי֨ אֶת־יַמָּ֔הּ וְהֹֽובַשְׁתִּ֖י אֶת־מְקֹורָֽהּ׃

<a target = '_blank' href='https://hatanach.geulah.org.il/verse/citation.php?verse=Jer51:37'/> (פרק נא פסוק לז)</a>וְהָֽיְתָה֩ בָבֶ֨ל ׀ לְגַלִּ֧ים ׀ מְעֹֽון־תַּנִּ֛ים שַׁמָּ֥ה וּשְׁרֵקָ֖ה מֵאֵ֥ין יֹושֵֽׁב׃

<a target = '_blank' href='https://hatanach.geulah.org.il/verse/citation.php?verse=Jer51:38'/> (פרק נא פסוק לח)</a>יַחְדָּ֖ו כַּכְּפִרִ֣ים יִשְׁאָ֑גוּ נָֽעֲר֖וּ כְּגֹורֵ֥י אֲרָיֹֽות׃

<a target = '_blank' href='https://hatanach.geulah.org.il/verse/citation.php?verse=Jer51:39'/> (פרק נא פסוק לט)</a>בְּחֻמָּ֞ם אָשִׁ֣ית אֶת־מִשְׁתֵּיהֶ֗ם וְהִשְׁכַּרְתִּים֙ לְמַ֣עַן יַֽעֲלֹ֔זוּ וְיָֽשְׁנ֥וּ שְׁנַת־עֹולָ֖ם וְלֹ֣א יָקִ֑יצוּ נְאֻ֖ם יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer51:40'/> (פרק נא פסוק מ)</a>אֹֽורִידֵ֖ם כְּכָרִ֣ים לִטְבֹ֑וחַ כְּאֵילִ֖ים עִם־עַתּוּדִֽים׃

<a target = '_blank' href='https://hatanach.geulah.org.il/verse/citation.php?verse=Jer51:41'/> (פרק נא פסוק מא)</a>אֵ֚יךְ נִלְכְּדָ֣ה שֵׁשַׁ֔ךְ וַתִּתָּפֵ֖שׂ תְּהִלַּ֣ת כָּל־הָאָ֑רֶץ אֵ֣יךְ הָֽיְתָ֧ה לְשַׁמָּ֛ה בָּבֶ֖ל בַּגֹּויִֽם׃

<a target = '_blank' href='https://hatanach.geulah.org.il/verse/citation.php?verse=Jer51:42'/> (פרק נא פסוק מב)</a>עָלָ֥ה עַל־בָּבֶ֖ל הַיָּ֑ם בַּֽהֲמֹ֥ון גַּלָּ֖יו נִכְסָֽתָה׃

<a target = '_blank' href='https://hatanach.geulah.org.il/verse/citation.php?verse=Jer51:43'/> (פרק נא פסוק מג)</a>הָי֤וּ עָרֶ֨יהָ֨ לְשַׁמָּ֔ה אֶ֖רֶץ צִיָּ֣ה וַֽעֲרָבָ֑ה אֶ֗רֶץ לֹֽא־יֵשֵׁ֤ב בָּהֵן֙ כָּל־אִ֔ישׁ וְלֹא־יַֽעֲבֹ֥ר בָּהֵ֖ן בֶּן־אָדָֽם׃

<a target = '_blank' href='https://hatanach.geulah.org.il/verse/citation.php?verse=Jer51:44'/> (פרק נא פסוק מד)</a>וּפָֽקַדְתִּ֨י עַל־בֵּ֜ל בְּבָבֶ֗ל וְהֹֽצֵאתִ֤י אֶת־בִּלְעֹו֙ מִפִּ֔יו וְלֹֽא־יִנְהֲר֥וּ אֵלָ֛יו עֹ֖וד גֹּויִ֑ם גַּם־חֹומַ֥ת בָּבֶ֖ל נָפָֽלָה׃

<a target = '_blank' href='https://hatanach.geulah.org.il/verse/citation.php?verse=Jer51:45'/> (פרק נא פסוק מה)</a>צְא֤וּ מִתֹּוכָהּ֨ עַמִּ֔י וּמַלְּט֖וּ אִ֣ישׁ אֶת־נַפְשֹׁ֑ו מֵֽחֲרֹ֖ון אַף־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer51:46'/> (פרק נא פסוק מו)</a>וּפֶן־יֵרַ֤ךְ לְבַבְכֶם֙ וְתִֽירְא֔וּ בַּשְּׁמוּעָ֖ה הַנִּשְׁמַ֣עַת בָּאָ֑רֶץ וּבָ֧א בַשָּׁנָ֣ה הַשְּׁמוּעָ֗ה וְאַֽחֲרָ֤יו בַּשָּׁנָה֨ הַשְּׁמוּעָ֔ה וְחָמָ֣ס בָּאָ֔רֶץ וּמשֵׁ֖ל עַל־משֵֽׁל׃

<a target = '_blank' href='https://hatanach.geulah.org.il/verse/citation.php?verse=Jer51:47'/> (פרק נא פסוק מז)</a>לָכֵן֨ הִנֵּ֣ה יָמִ֣ים בָּאִ֔ים וּפָֽקַדְתִּי֨ עַל־פְּסִילֵ֣י בָבֶ֔ל וְכָל־אַרְצָ֖הּ תֵּבֹ֑ושׁ וְכָל־חֲלָלֶ֖יהָ יִפְּל֥וּ בְּתֹוכָֽהּ׃

<a target = '_blank' href='https://hatanach.geulah.org.il/verse/citation.php?verse=Jer51:48'/> (פרק נא פסוק מח)</a>וְרִנְּנ֤וּ עַל־בָּבֶל֨ שָׁמַ֣יִם וָאָ֔רֶץ וְכֹ֖ל אֲשֶׁ֣ר בָּהֶ֑ם כִּ֧י מִצָּפֹ֛ון יָֽבֹ֯וא־לָ֥הּ הַשֹּֽׁודְדִ֖ים נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer51:49'/> (פרק נא פסוק מט)</a>גַּם־בָּבֶ֕ל לִנְפֹּ֖ל חַֽלְלֵ֣י יִשְׂרָאֵ֑ל גַּם־לְבָבֶ֥ל נָֽפְל֖וּ חַֽלְלֵ֥י כָל־הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer51:50'/> (פרק נא פסוק נ)</a>פְּלֵטִ֣ים מֵחֶ֔רֶב הִלְכ֖וּ אַל־תַּֽעֲמֹ֑דוּ זִכְר֤וּ מֵֽרָחֹוק֙ אֶת־יְהֹוָ֔ה וִירֽוּשָׁלִַ֖ם תַּֽעֲלֶ֥ה עַל־לְבַבְכֶֽם׃

<a target = '_blank' href='https://hatanach.geulah.org.il/verse/citation.php?verse=Jer51:51'/> (פרק נא פסוק נא)</a>בּ֚שְׁנוּ כִּֽי־שָׁמַ֣עְנוּ חֶרְפָּ֔ה כִּסְּתָ֥ה כְלִמָּ֖ה פָּנֵ֑ינוּ כִּ֚י בָּ֣אוּ זָרִ֔ים עַל־מִקְדְּשֵׁ֖י בֵּ֥ית יְהֹוָֽה׃ ס

<a target = '_blank' href='https://hatanach.geulah.org.il/verse/citation.php?verse=Jer51:52'/> (פרק נא פסוק נב)</a>לָכֵ֞ן הִנֵּֽה־יָמִ֤ים בָּאִים֨ נְאֻם־יְהֹוָ֔ה וּפָקַדְתִּ֖י עַל־פְּסִילֶ֑יהָ וּבְכָל־אַרְצָ֖הּ יֶֽאֱנֹ֥ק חָלָֽל׃

<a target = '_blank' href='https://hatanach.geulah.org.il/verse/citation.php?verse=Jer51:53'/> (פרק נא פסוק נג)</a>כִּי־תַֽעֲלֶ֤ה בָבֶל֨ הַשָּׁמַ֔יִם וְכִ֥י תְבַצֵּ֖ר מְרֹ֣ום עֻזָּ֑הּ מֵֽאִתִּ֗י יָבֹ֧אוּ שֹֽׁדְדִ֛ים לָ֖הּ נְאֻם־יְהֹוָֽה׃

<a target = '_blank' href='https://hatanach.geulah.org.il/verse/citation.php?verse=Jer51:54'/> (פרק נא פסוק נד)</a>קֹ֥ול זְעָקָ֖ה מִבָּבֶ֑ל וְשֶׁ֥בֶר גָּדֹ֖ול מֵאֶ֥רֶץ כַּשְׂדִּֽים׃

<a target = '_blank' href='https://hatanach.geulah.org.il/verse/citation.php?verse=Jer51:55'/> (פרק נא פסוק נה)</a>כִּֽי־שֹׁדֵ֤ד יְהֹוָה֨ אֶת־בָּבֶ֔ל וְאִבַּ֥ד מִמֶּ֖נָּה קֹ֣ול גָּדֹ֑ול וְהָמ֤וּ גַלֵּיהֶם֨ כְּמַ֣יִם רַבִּ֔ים נִתַּ֖ן שְׁאֹ֥ון קֹולָֽם׃

<a target = '_blank' href='https://hatanach.geulah.org.il/verse/citation.php?verse=Jer51:56'/> (פרק נא פסוק נו)</a>כִּי֩ בָ֨א עָלֶ֤יהָ עַל־בָּבֶל֨ שֹׁודֵ֔ד וְנִלְכְּדוּ֙ גִּבֹּורֶ֔יהָ חִתְּתָ֖ה קַשְּׁ֯תֹותָ֑ם כִּ֣י אֵ֧ל גְּמֻלֹ֛ות יְהֹוָ֖ה שַׁלֵּ֥ם יְשַׁלֵּֽם׃

<a target = '_blank' href='https://hatanach.geulah.org.il/verse/citation.php?verse=Jer51:57'/> (פרק נא פסוק נז)</a>וְ֠הִשְׁכַּרְתִּי שָׂרֶ֨יהָ וַֽחֲכָמֶ֜יהָ פַּֽחֹותֶ֤יהָ וּסְגָנֶ֨יהָ֙ וְגִבֹּרֶ֔יהָ וְיָֽשְׁנ֥וּ שְׁנַת־עֹולָ֖ם וְלֹ֣א יָקִ֑יצוּ נְאֻ֨ם־הַמֶּ֔לֶךְ יְהֹוָ֥ה צְבָאֹ֖ות שְׁמֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer51:58'/> (פרק נא פסוק נח)</a>כֹּֽה־אָמַ֞ר יְהֹוָ֣ה צְבָאֹ֗ות חֹ֠מֹות בָּבֶ֤ל הָֽרְחָבָה֙ עַרְעֵ֣ר תִּתְעַרְעָ֔ר וּשְׁעָרֶ֥יהָ הַגְּבֹהִ֖ים בָּאֵ֣שׁ יִצַּ֑֯תּוּ וְיִֽגְע֨וּ עַמִּ֧ים בְּדֵי־רִ֛יק וּלְאֻמִּ֥ים בְּדֵי־אֵ֖שׁ וְיָעֵֽפוּ׃ ס

<a target = '_blank' href='https://hatanach.geulah.org.il/verse/citation.php?verse=Jer51:59'/> (פרק נא פסוק נט)</a>הַדָּבָ֞ר אֲשֶׁר־צִוָּ֣ה ׀ יִרְמְיָ֣הוּ הַנָּבִ֗יא אֶת־שְׂרָיָ֣ה בֶן־נֵֽרִיָּה֘ בֶּן־מַחְסֵיָה֒ בְּלֶכְתֹּ֞ו אֶת־צִדְקִיָּ֤הוּ מֶֽלֶךְ־יְהוּדָה֨ בָּבֶ֔ל בִּשְׁנַ֥ת הָֽרְבִעִ֖ית לְמָלְכֹ֑ו וּשְׂרָיָ֖ה שַׂר־מְנוּחָֽה׃

<a target = '_blank' href='https://hatanach.geulah.org.il/verse/citation.php?verse=Jer51:60'/> (פרק נא פסוק ס)</a>וַיִּכְתֹּ֣ב יִרְמְיָ֗הוּ אֵ֧ת כָּל־הָרָעָ֛ה אֲשֶׁר־תָּבֹ֥וא אֶל־בָּבֶ֖ל אֶל־סֵ֣פֶר אֶחָ֑ד אֵ֚ת כָּל־הַדְּבָרִ֣ים הָאֵ֔לֶּה הַכְּתֻבִ֖ים אֶל־בָּבֶֽל׃

<a target = '_blank' href='https://hatanach.geulah.org.il/verse/citation.php?verse=Jer51:61'/> (פרק נא פסוק סא)</a>וַיֹּ֥אמֶר יִרְמְיָ֖הוּ אֶל־שְׂרָיָ֑ה כְּבֹֽאֲךָ֣ בָבֶ֔ל וְרָאִ֔יתָ וְקָרָ֔אתָ אֵ֥ת כָּל־הַדְּבָרִ֖ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer51:62'/> (פרק נא פסוק סב)</a>וְאָֽמַרְתָּ֗ יְהֹוָה֨ אַתָּ֨ה דִבַּ֜רְתָּ אֶל־הַמָּקֹ֤ום הַזֶּה֨ לְהַכְרִיתֹ֔ו לְבִלְתִּ֤י הֱיֹֽות־בֹּו֙ יֹושֵׁ֔ב לְמֵֽאָדָ֖ם וְעַד־בְּהֵמָ֑ה כִּי־שִֽׁמְמֹ֥ות עֹולָ֖ם תִּֽהְיֶֽה׃

<a target = '_blank' href='https://hatanach.geulah.org.il/verse/citation.php?verse=Jer51:63'/> (פרק נא פסוק סג)</a>וְהָיָה֙ כְּכַלֹּ֣תְךָ֔ לִקְרֹ֖א אֶת־הַסֵּ֣פֶר הַזֶּ֑ה תִּקְשֹׁ֤ר עָלָיו֨ אֶ֔בֶן וְהִשְׁלַכְתֹּ֖ו אֶל־תֹּ֥וךְ פְּרָֽת׃

<a target = '_blank' href='https://hatanach.geulah.org.il/verse/citation.php?verse=Jer51:64'/> (פרק נא פסוק סד)</a>וְאָֽמַרְתָּ֗ כָּ֠כָה תִּשְׁקַ֨ע בָּבֶ֤ל וְלֹֽא־תָקוּם֨ מִפְּנֵ֣י הָֽרָעָ֗ה אֲשֶׁ֧ר אָֽנֹכִ֛י מֵבִ֥יא עָלֶ֖יהָ וְיָעֵ֑פוּ עַד־הֵ֖נָּה דִּבְרֵ֥י יִרְמְיָֽהוּ׃ פ

<a target = '_blank' href='https://hatanach.geulah.org.il/verse/citation.php?verse=Jer52:1'/> (פרק נב פסוק א)</a>בֶּן־עֶשְׂרִ֨ים וְאַחַ֤ת שָׁנָה֨ צִדְקִיָּ֣הוּ בְּמָלְכֹ֔ו וְאַחַ֤ת עֶשְׂרֵה֙ שָׁנָ֔ה מָלַ֖ךְ בִּירֽוּשָׁלִָ֑ם וְשֵׁ֣ם אִמֹּ֔ו חֲמיּ֯טַ֥ל בַּת־יִרְמְיָ֖הוּ מִלִּבְנָֽה׃

<a target = '_blank' href='https://hatanach.geulah.org.il/verse/citation.php?verse=Jer52:2'/> (פרק נב פסוק ב)</a>וַיַּ֥עַשׂ הָרַ֖ע בְּעֵינֵ֣י יְהֹוָ֑ה כְּכֹ֥ל אֲשֶׁר־עָשָׂ֖ה יְהֹֽויָקִֽם׃

<a target = '_blank' href='https://hatanach.geulah.org.il/verse/citation.php?verse=Jer52:3'/> (פרק נב פסוק ג)</a>כִּ֣י ׀ עַל־אַ֣ף יְהֹוָ֗ה הָֽיְתָה֙ בִּירֽוּשָׁלִַ֣ם וִֽיהוּדָ֔ה עַד־הִשְׁלִיכֹ֥ו אֹותָ֖ם מֵעַ֣ל פָּנָ֑יו וַיִּמְרֹ֥ד צִדְקִיָּ֖הוּ בְּמֶ֥לֶךְ בָּבֶֽל׃ ס

<a target = '_blank' href='https://hatanach.geulah.org.il/verse/citation.php?verse=Jer52:4'/> (פרק נב פסוק ד)</a>וַיְהִי֩ בַשָּׁנָ֨ה הַתְּשִׁעִ֜ית לְמָלְכֹ֗ו בַּחֹ֣דֶשׁ הָֽעֲשִׂירִי֘ בֶּֽעָשֹׂ֣ור לַחֹדֶשׁ֒ בָּ֠א נְבֽוּכַדְרֶאצַּ֨ר מֶֽלֶךְ־בָּבֶ֜ל ה֤וּא וְכָל־חֵילֹו֙ עַל־יְר֣וּשָׁלִַ֔ם וַיַּֽחֲנ֖וּ עָלֶ֑יהָ וַיִּבְנ֥וּ עָלֶ֛יהָ דָּיֵ֖ק סָבִֽיב׃

<a target = '_blank' href='https://hatanach.geulah.org.il/verse/citation.php?verse=Jer52:5'/> (פרק נב פסוק ה)</a>וַתָּבֹ֥א הָעִ֖יר בַּמָּצֹ֑ור עַ֚ד עַשְׁתֵּֽי־עֶשְׂרֵ֣ה שָׁנָ֔ה לַמֶּ֖לֶךְ צִדְקִיָּֽהוּ׃

<a target = '_blank' href='https://hatanach.geulah.org.il/verse/citation.php?verse=Jer52:6'/> (פרק נב פסוק ו)</a>בַּחֹ֤דֶשׁ הָֽרְבִיעִי֨ בְּתִשְׁעָ֣ה לַחֹ֔דֶשׁ וַיֶּֽחֱזַ֥ק הָֽרָעָ֖ב בָּעִ֑יר וְלֹא־הָיָ֥ה לֶ֖חֶם לְעַ֥ם הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Jer52:7'/> (פרק נב פסוק ז)</a>וַתִּבָּקַ֣ע הָעִ֗יר וְכָל־אַנְשֵׁ֣י הַמִּלְחָמָ֡ה יִבְרְחוּ֩ וַיֵּֽצְא֨וּ מֵֽהָעִ֜יר לַ֗יְלָה דֶּ֜רֶךְ שַׁ֤עַר בֵּֽין־הַחֹֽמֹתַ֙יִם֨ אֲשֶׁר֙ עַל־גַּ֣ן הַמֶּ֔לֶךְ וְכַשְׂדִּ֥ים עַל־הָעִ֖יר סָבִ֑יב וַיֵּֽלְכ֖וּ דֶּ֥רֶךְ הָֽעֲרָבָֽה׃

<a target = '_blank' href='https://hatanach.geulah.org.il/verse/citation.php?verse=Jer52:8'/> (פרק נב פסוק ח)</a>וַיִּרְדְּפ֤וּ חֵֽיל־כַּשְׂדִּים֙ אַֽחֲרֵ֣י הַמֶּ֔לֶךְ וַיַּשִּׂ֥יגוּ אֶת־צִדְקִיָּ֖הוּ בְּעַרְבֹ֣ת יְרֵחֹ֑ו וְכָ֨ל־חֵילֹ֔ו נָפֹ֖צוּ מֵֽעָלָֽיו׃

<a target = '_blank' href='https://hatanach.geulah.org.il/verse/citation.php?verse=Jer52:9'/> (פרק נב פסוק ט)</a>וַיִּתְפְּשׂוּ֨ אֶת־הַמֶּ֔לֶךְ וַיַּֽעֲל֨וּ אֹתֹ֜ו אֶל־מֶ֧לֶךְ בָּבֶ֛ל רִבְלָ֖תָה בְּאֶ֣רֶץ חֲמָ֑ת וַיְדַבֵּ֥ר אִתֹּ֖ו מִשְׁפָּטִֽים׃

<a target = '_blank' href='https://hatanach.geulah.org.il/verse/citation.php?verse=Jer52:10'/> (פרק נב פסוק י)</a>וַיִּשְׁחַ֧ט מֶֽלֶךְ־בָּבֶ֛ל אֶת־בְּנֵ֥י צִדְקִיָּ֖הוּ לְעֵינָ֑יו וְגַ֛ם אֶת־כָּל־שָׂרֵ֥י יְהוּדָ֖ה שָׁחַ֥ט בְּרִבְלָֽתָה׃

<a target = '_blank' href='https://hatanach.geulah.org.il/verse/citation.php?verse=Jer52:11'/> (פרק נב פסוק יא)</a>וְאֶת־עֵינֵ֥י צִדְקִיָּ֖הוּ עִוֵּ֑ר וַיַּֽאַסְרֵ֣הוּ בַֽנְחֻשְׁתַּ֗יִם וַיְבִאֵ֤הוּ מֶֽלֶךְ־בָּבֶל֨ בָּבֶ֔לָה וַיִּתְּנֵ֥הוּ ב֯בֵֽית־הַפְּקֻדֹּ֖ת עַד־יֹ֥ום מֹותֹֽו׃ ס

<a target = '_blank' href='https://hatanach.geulah.org.il/verse/citation.php?verse=Jer52:12'/> (פרק נב פסוק יב)</a>וּבַחֹ֤דֶשׁ הַֽחֲמִישִׁי֙ בֶּֽעָשֹׂ֣ור לַחֹ֔דֶשׁ הִ֗יא שְׁנַת֨ תְּשַֽׁע־עֶשְׂרֵ֣ה שָׁנָ֔ה לַמֶּ֖לֶךְ נְבֽוּכַדְרֶאצַּ֣ר מֶֽלֶךְ־בָּבֶ֑ל בָּ֗א נְבֽוּזַרְאֲדָן֙ רַב־טַבָּחִ֔ים עָמַ֛ד לִפְנֵ֥י מֶֽלֶךְ־בָּבֶ֖ל בִּירֽוּשָׁלִָֽם׃

<a target = '_blank' href='https://hatanach.geulah.org.il/verse/citation.php?verse=Jer52:13'/> (פרק נב פסוק יג)</a>וַיִּשְׂרֹ֥ף אֶת־בֵּֽית־יְהֹוָ֖ה וְאֶת־בֵּ֣ית הַמֶּ֑לֶךְ וְאֵ֨ת כָּל־בָּתֵּ֧י יְרֽוּשָׁלִַ֛ם וְאֶת־כָּל־בֵּ֥ית הַגָּדֹ֖ול שָׂרַ֥ף בָּאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Jer52:14'/> (פרק נב פסוק יד)</a>וְאֶת־כָּל־חֹמֹ֥ות יְרֽוּשָׁלִַ֖ם סָבִ֑יב נָֽתְצוּ֨ כָּל־חֵ֣יל כַּשְׂדִּ֔ים אֲשֶׁ֖ר אֶת־רַב־טַבָּחִֽים׃

<a target = '_blank' href='https://hatanach.geulah.org.il/verse/citation.php?verse=Jer52:15'/> (פרק נב פסוק טו)</a>וּמִדַּלֹּ֨ות הָעָ֜ם וְאֶת־יֶ֥תֶר הָעָ֣ם ׀ הַנִּשְׁאָרִ֣ים בָּעִ֗יר וְאֶת־הַנֹּֽפְלִים֨ אֲשֶׁ֤ר נָֽפְלוּ֙ אֶל־מֶ֣לֶךְ בָּבֶ֔ל וְאֵ֖ת יֶ֣תֶר הָֽאָמֹ֑ון הֶגְלָ֕ה נְבֽוּזַרְאֲדָ֖ן רַב־טַבָּחִֽים׃

<a target = '_blank' href='https://hatanach.geulah.org.il/verse/citation.php?verse=Jer52:16'/> (פרק נב פסוק טז)</a>וּמִדַּלֹּ֣ות הָאָ֔רֶץ הִשְׁאִ֕יר נְבֽוּזַרְאֲדָ֖ן רַב־טַבָּחִ֑ים לְכֹֽרְמִ֖ים וּלְיֹֽגְבִֽים׃

<a target = '_blank' href='https://hatanach.geulah.org.il/verse/citation.php?verse=Jer52:17'/> (פרק נב פסוק יז)</a>וְאֶת־עַמּוּדֵ֨י הַנְּח֜שֶׁת אֲשֶׁ֣ר לְבֵֽית־יְהֹוָ֗ה וְאֶת־הַמְּכֹנֹ֞ות וְאֶת־יָ֧ם הַנְּח֛שֶׁת אֲשֶׁ֥ר בְּבֵֽית־יְהֹוָ֖ה שִׁבְּר֣וּ כַשְׂדִּ֑ים וַיִּשְׂא֥וּ אֶת־כָּל־נְחֻשְׁתָּ֖ם בָּבֶֽלָה׃

<a target = '_blank' href='https://hatanach.geulah.org.il/verse/citation.php?verse=Jer52:18'/> (פרק נב פסוק יח)</a>וְאֶת־הַ֠סִּרֹות וְאֶת־הַיָּעִ֨ים וְאֶת־הַֽמְזַמְּרֹ֜ות וְאֶת־הַמִּזְרָקֹ֣ת וְאֶת־הַכַּפֹּ֗ות וְאֵ֨ת כָּל־כְּלֵ֧י הַנְּח֛שֶׁת אֲשֶׁר־יְשָֽׁרְת֥וּ בָהֶ֖ם לָקָֽחוּ׃

<a target = '_blank' href='https://hatanach.geulah.org.il/verse/citation.php?verse=Jer52:19'/> (פרק נב פסוק יט)</a>וְאֶת־הַ֠סִּפִּים וְאֶת־הַמַּחְתֹּ֨ות וְאֶת־הַמִּזְרָקֹ֜ות וְאֶת־הַסִּירֹ֣ות וְאֶת־הַמְּנֹרֹ֗ות וְאֶת־הַכַּפֹּות֨ וְאֶת־הַֽמְנַקִּיֹּ֔ות אֲשֶׁ֤ר זָהָב֨ זָהָ֔ב וַֽאֲשֶׁר־כֶּ֖סֶף כָּ֑סֶף לָקַ֖ח רַ֥ב טַבָּחִֽים׃

<a target = '_blank' href='https://hatanach.geulah.org.il/verse/citation.php?verse=Jer52:20'/> (פרק נב פסוק כ)</a>הָֽעַמּוּדִ֣ים ׀ שְׁנַ֗יִם הַיָּ֤ם אֶ֯חָד֨ וְהַבָּקָ֞ר שְׁנֵֽים־עָשָׂ֤ר נְח֨שֶׁת֨ אֲשֶׁר־תַּ֣חַת הַמְּכֹנֹ֔ות אֲשֶׁ֥ר עָשָׂ֛ה הַמֶּ֥לֶךְ שְׁלֹמֹ֖ה לְבֵ֣ית יְהֹוָ֑ה לֹֽא־הָיָ֣ה מִשְׁקָ֔ל לִנְחֻשְׁתָּ֖ם כָּל־הַכֵּלִ֥ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Jer52:21'/> (פרק נב פסוק כא)</a>וְהָֽעַמּוּדִ֗ים שְׁמֹנֶ֨ה עֶשְׂרֵ֤ה אַמָּה֨ קֹומַה֯֙ הָֽעַמֻּ֣ד הָֽאֶחָ֔ד וְח֛וּט שְׁתֵּֽים־עֶשְׂרֵ֤ה אַמָּ֖ה יְסֻבֶּ֑נּוּ וְעָבְיֹ֛ו אַרְבַּ֥ע אַצְבָּעֹ֖ות נָבֽוּב׃

<a target = '_blank' href='https://hatanach.geulah.org.il/verse/citation.php?verse=Jer52:22'/> (פרק נב פסוק כב)</a>וְכֹתֶ֨רֶת עָלָ֜יו נְח֗שֶׁת וְקֹומַ֨ת הַכֹּתֶ֣רֶת הָֽאַחַת֘ חָמֵ֣שׁ אַמֹּות֒ וּשְׂבָכָ֨ה וְרִמֹּונִ֧ים עַל־הַכֹּותֶ֛רֶת סָבִ֖יב הַכֹּ֣ל נְח֑שֶׁת וְכָאֵ֛לֶּה לַֽעַמּ֥וּד הַשֵּׁנִ֖י וְרִמֹּונִֽים׃

<a target = '_blank' href='https://hatanach.geulah.org.il/verse/citation.php?verse=Jer52:23'/> (פרק נב פסוק כג)</a>וַיִּֽהְיוּ֙ הָֽרִמֹּנִ֔ים תִּשְׁעִ֥ים וְשִׁשָּׁ֖ה ר֑וּחָה כָּל־הָרִמֹּנִ֥ים מֵאָ֛ה עַל־הַשְּׂבָכָ֖ה סָבִֽיב׃

<a target = '_blank' href='https://hatanach.geulah.org.il/verse/citation.php?verse=Jer52:24'/> (פרק נב פסוק כד)</a>וַיִּקַּ֣ח רַב־טַבָּחִ֗ים אֶת־שְׂרָיָה֨ כֹּהֵ֣ן הָרֹ֔אשׁ וְאֶת־צְפַנְיָ֖ה כֹּהֵ֣ן הַמִּשְׁנֶ֑ה וְאֶת־שְׁל֖שֶׁת שֹֽׁמְרֵ֥י הַסַּֽף׃

<a target = '_blank' href='https://hatanach.geulah.org.il/verse/citation.php?verse=Jer52:25'/> (פרק נב פסוק כה)</a>וּמִן־הָעִ֡יר לָקַח֩ סָרִ֨יס אֶחָ֜ד אֲשֶׁר־הָיָ֥ה פָקִ֣יד ׀ עַל־אַנְשֵׁ֣י הַמִּלְחָמָ֗ה וְשִׁבְעָ֨ה אֲנָשִׁ֜ים מֵֽרֹאֵ֤י פְנֵֽי־הַמֶּ֨לֶךְ֨ אֲשֶׁר־נִמְצְא֣וּ בָעִ֔יר וְאֵ֗ת סֹפֵר֙ שַׂ֣ר הַצָּבָ֔א הַמַּצְבִּ֖א אֶת־עַ֣ם הָאָ֑רֶץ וְשִׁשִּׁ֥ים אִישׁ֙ מֵעַ֣ם הָאָ֔רֶץ הַנִּמְצְאִ֖ים בְּתֹ֥וךְ הָעִֽיר׃

<a target = '_blank' href='https://hatanach.geulah.org.il/verse/citation.php?verse=Jer52:26'/> (פרק נב פסוק כו)</a>וַיִּקַּ֣ח אֹותָ֔ם נְבֽוּזַרְאֲדָ֖ן רַב־טַבָּחִ֑ים וַיֹּ֧לֶךְ אֹותָ֛ם אֶל־מֶ֥לֶךְ בָּבֶ֖ל רִבְלָֽתָה׃

<a target = '_blank' href='https://hatanach.geulah.org.il/verse/citation.php?verse=Jer52:27'/> (פרק נב פסוק כז)</a>וַיַּכֶּ֣ה אֹותָם֩ מֶ֨לֶךְ בָּבֶ֧ל וַיְמִתֵ֛ם בְּרִבְלָ֖ה בְּאֶ֣רֶץ חֲמָ֑ת וַיִּ֥גֶל יְהוּדָ֖ה מֵעַ֥ל אַדְמָתֹֽו׃

<a target = '_blank' href='https://hatanach.geulah.org.il/verse/citation.php?verse=Jer52:28'/> (פרק נב פסוק כח)</a>זֶ֣ה הָעָ֔ם אֲשֶׁ֥ר הֶגְלָ֖ה נְבֽוּכַדְרֶאצַּ֑ר בִּשְׁנַת־שֶׁ֕בַע יְהוּדִ֕ים שְׁל֥שֶׁת אֲלָפִ֖ים וְעֶשְׂרִ֥ים וּשְׁלשָֽׁה׃

<a target = '_blank' href='https://hatanach.geulah.org.il/verse/citation.php?verse=Jer52:29'/> (פרק נב פסוק כט)</a>בִּשְׁנַ֛ת שְׁמֹונֶ֥ה עֶשְׂרֵ֖ה לִנְבֽוּכַדְרֶאצַּ֑ר מִיר֣וּשָׁלִַ֔ם נֶ֕פֶשׁ שְׁמֹנֶ֥ה מֵאֹ֖ות שְׁלשִׁ֥ים וּשְׁנָֽיִם׃

<a target = '_blank' href='https://hatanach.geulah.org.il/verse/citation.php?verse=Jer52:30'/> (פרק נב פסוק ל)</a>בִּשְׁנַ֨ת שָׁל֣שׁ וְעֶשְׂרִים֘ לִנְבֽוּכַדְרֶאצַּר֒ הֶגְלָ֤ה נְבֽוּזַרְאֲדָן֙ רַב־טַבָּחִ֔ים יְהוּדִ֕ים נֶ֕פֶשׁ שְׁבַ֥ע מֵאֹ֖ות אַרְבָּעִ֣ים וַֽחֲמִשָּׁ֑ה כָּל־נֶ֕פֶשׁ אַרְבַּ֥עַת אֲלָפִ֖ים וְשֵׁ֥שׁ מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Jer52:31'/> (פרק נב פסוק לא)</a>וַיְהִי֩ בִשְׁלשִׁ֨ים וָשֶׁ֜בַע שָׁנָ֗ה לְגָלוּת֨ יְהֹֽויָכִ֣ן מֶֽלֶךְ־יְהוּדָ֔ה בִּשְׁנֵי֤ם עָשָׂר֨ חֹ֔דֶשׁ בְּעֶשְׂרִ֥ים וַֽחֲמִשָּׁ֖ה לַחֹ֑דֶשׁ נָשָׂ֡א אֱוִ֣יל מְרֹדַךְ֩ מֶ֨לֶךְ בָּבֶ֜ל בִּשְׁנַ֣ת מַלְכֻתֹ֗ו אֶת־רֹאשׁ֙ יְהֹֽויָכִ֣ין מֶֽלֶךְ־יְהוּדָ֔ה וַיֹּצֵ֥א אֹתֹ֖ו מִבֵּ֥ית הַכְּלֽיּ֯א׃

<a target = '_blank' href='https://hatanach.geulah.org.il/verse/citation.php?verse=Jer52:32'/> (פרק נב פסוק לב)</a>וַיְדַבֵּ֥ר אִתֹּ֖ו טֹבֹ֑ות וַיִּתֵּן֙ אֶת־כִּסְאֹ֔ו מִמַּ֕עַל לְכִסֵּ֧א ַ֯מְּלָכִ֛ים אֲשֶׁ֥ר אִתֹּ֖ו בְּבָבֶֽל׃

<a target = '_blank' href='https://hatanach.geulah.org.il/verse/citation.php?verse=Jer52:33'/> (פרק נב פסוק לג)</a>וְשִׁנָּ֕ה אֵ֖ת בִּגְדֵ֣י כִלְאֹ֑ו וְאָכַ֨ל לֶ֧חֶם לְפָנָ֛יו תָּמִ֖יד כָּל־יְמֵ֥י חַיָּֽו֯׃

<a target = '_blank' href='https://hatanach.geulah.org.il/verse/citation.php?verse=Jer52:34'/> (פרק נב פסוק לד)</a>וַֽאֲרֻֽחָתֹ֗ו אֲרֻחַת֩ תָּמִ֨יד נִתְּנָה־לֹּ֜ו מֵאֵ֧ת מֶֽלֶךְ־בָּבֶ֛ל דְּבַר־יֹ֥ום בְּיֹומֹ֖ו עַד־יֹ֣ום מֹותֹ֑ו כֹּ֖ל יְמֵ֥י חַיָּֽיו׃ פ

</html>