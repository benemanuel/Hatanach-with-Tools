
<html dir="rtl" lang="he">
<head>
  <link rel="stylesheet" href="../css/EzraSIL-webfont.css" type="text/css">
  <meta content="text/html; charset=UTF-8" http-equiv="content-type">
</head>
<body>
<h2>
במדבר Numbers</br></H2>
<a target = '_blank' href='https://hatanach.geulah.org.il/verse/citation.php?verse=Num1:1'/> (1:1)</a>וַ֯יְדַבֵּ֨ר יְהוָֹ֧ה אֶל־משֶׁ֛ה בְּמִדְבַּ֥ר סִינַ֖י בְּאֹ֣הֶל מֹועֵ֑ד בְּאֶחָד֩ לַחֹ֨דֶשׁ הַשֵּׁנִ֜י בַּשָּׁנָ֣ה הַשֵּׁנִ֗ית לְצֵאתָ֛ם מֵאֶ֥רֶץ מִצְרַ֖יִם לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num1:2'/> (1:2)</a>שְׂא֗וּ אֶת־רֹאשׁ֙ כָּל־עֲדַ֣ת בְּנֵֽי־יִשְׂרָאֵ֔ל לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֔ות כָּל־זָכָ֖ר לְגֻלְגְּלֹתָֽם׃

<a target = '_blank' href='https://hatanach.geulah.org.il/verse/citation.php?verse=Num1:3'/> (1:3)</a>מִבֶּ֨ן עֶשְׂרִ֤ים שָׁנָה֙ וָמַ֔עְלָה כָּל־יֹצֵ֥א צָבָ֖א בְּיִשְׂרָאֵ֑ל תִּפְקְד֥וּ אֹתָ֛ם לְצִבְאֹתָ֖ם אַתָּ֥ה וְאַֽהֲרֹֽן׃

<a target = '_blank' href='https://hatanach.geulah.org.il/verse/citation.php?verse=Num1:4'/> (1:4)</a>וְאִתְּכֶ֣ם יִֽהְי֔וּ אִ֥ישׁ אִ֖ישׁ לַמַּטֶּ֑ה אִ֛ישׁ רֹ֥אשׁ לְבֵֽית־אֲבֹתָ֖יו הֽוּא׃

<a target = '_blank' href='https://hatanach.geulah.org.il/verse/citation.php?verse=Num1:5'/> (1:5)</a>וְאֵ֙לֶּה֙ שְׁמֹ֣ות הָֽאֲנָשִׁ֔ים אֲשֶׁ֥ר יַֽעַמְד֖וּ אִתְּכֶ֑ם לִרְאוּבֵ֕ן אֱלִיצ֖וּר בֶּן־שְׁדֵיאֽוּר׃

<a target = '_blank' href='https://hatanach.geulah.org.il/verse/citation.php?verse=Num1:6'/> (1:6)</a>לְשִׁמְעֹ֕ון שְׁלֻֽמִיאֵ֖ל בֶּן־צוּרִֽישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num1:7'/> (1:7)</a>לִֽיהוּדָ֕ה נַחְשֹׁ֖ון בֶּן־עַמִּֽינָדָֽב׃

<a target = '_blank' href='https://hatanach.geulah.org.il/verse/citation.php?verse=Num1:8'/> (1:8)</a>לְיִ֨שָּׂשכָ֔ר נְתַנְאֵ֖ל בֶּן־צוּעָֽר׃

<a target = '_blank' href='https://hatanach.geulah.org.il/verse/citation.php?verse=Num1:9'/> (1:9)</a>לִזְבוּלֻ֕ן אֱלִיאָ֖ב בֶּן־חֵלֹֽן׃

<a target = '_blank' href='https://hatanach.geulah.org.il/verse/citation.php?verse=Num1:10'/> (1:10)</a>לִבְנֵ֣י יֹוסֵ֔ף לְאֶפְרַ֕יִם אֱלִֽישָׁמָ֖ע בֶּן־עַמִּיה֑וּד לִמְנַשֶּׁ֕ה גַּמְלִיאֵ֖ל בֶּן־פְּדָהצֽוּר׃

<a target = '_blank' href='https://hatanach.geulah.org.il/verse/citation.php?verse=Num1:11'/> (1:11)</a>לְבִ֨נְיָמִ֔ן אֲבִידָ֖ן בֶּן־גִּדְעֹנִֽי׃

<a target = '_blank' href='https://hatanach.geulah.org.il/verse/citation.php?verse=Num1:12'/> (1:12)</a>לְדָ֕ן אֲחִיעֶ֖זֶר בֶּן־עַמִּֽישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num1:13'/> (1:13)</a>לְאָשֵׁ֕ר פַּגְעִיאֵ֖ל בֶּן־עָכְרָֽן׃

<a target = '_blank' href='https://hatanach.geulah.org.il/verse/citation.php?verse=Num1:14'/> (1:14)</a>לְגָ֕ד אֶלְיָסָ֖ף בֶּן־דְּעוּאֵֽל׃

<a target = '_blank' href='https://hatanach.geulah.org.il/verse/citation.php?verse=Num1:15'/> (1:15)</a>לְנַ֨פְתָּלִ֔י אֲחִירַ֖ע בֶּן־עֵינָֽן׃

<a target = '_blank' href='https://hatanach.geulah.org.il/verse/citation.php?verse=Num1:16'/> (1:16)</a>אֵ֚לֶּה קְריּ֯אֵ֣י הָֽעֵדָ֔ה נְשִׂיאֵ֖י מַטֹּ֣ות אֲבֹותָ֑ם רָאשֵׁ֛י אַלְפֵ֥י יִשְׂרָאֵ֖ל הֵֽם׃

<a target = '_blank' href='https://hatanach.geulah.org.il/verse/citation.php?verse=Num1:17'/> (1:17)</a>וַיִּקַּ֥ח משֶׁ֖ה וְאַֽהֲרֹ֑ן אֵ֚ת הָֽאֲנָשִׁ֣ים הָאֵ֔לֶּה אֲשֶׁ֥ר נִקְּב֖וּ בְּשֵׁמֹֽות׃

<a target = '_blank' href='https://hatanach.geulah.org.il/verse/citation.php?verse=Num1:18'/> (1:18)</a>וְאֵ֨ת כָּל־הָֽעֵדָ֜ה הִקְהִ֗ילוּ בְּאֶחָד֙ לַחֹ֣דֶשׁ הַשֵּׁנִ֔י וַיִּתְיַֽלְד֥וּ עַל־מִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ות מִבֶּ֨ן עֶשְׂרִ֥ים שָׁנָ֛ה וָמַ֖עְלָה לְגֻלְגְּלֹתָֽם׃

<a target = '_blank' href='https://hatanach.geulah.org.il/verse/citation.php?verse=Num1:19'/> (1:19)</a>כַּֽאֲשֶׁ֛ר צִוָּ֥ה יְהוָֹ֖ה אֶת־משֶׁ֑ה וַיִּפְקְדֵ֖ם בְּמִדְבַּ֥ר סִינָֽי׃ ס

<a target = '_blank' href='https://hatanach.geulah.org.il/verse/citation.php?verse=Num1:20'/> (1:20)</a>וַיִּֽהְי֤וּ בְנֵֽי־רְאוּבֵן֙ בְּכֹ֣ר יִשְׂרָאֵ֔ל תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֤ר שֵׁמֹות֙ לְגֻלְגְּלֹתָ֔ם כָּל־זָכָ֗ר מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:21'/> (1:21)</a>פְּקֻֽדֵיהֶ֖ם לְמַטֵּ֣ה רְאוּבֵ֑ן שִׁשָּׁ֧ה וְאַרְבָּעִ֛ים אֶ֖לֶף וַֽחֲמֵ֥שׁ מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:22'/> (1:22)</a>לִבְנֵ֣י שִׁמְעֹ֔ון תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם פְּקֻדָ֗יו בְּמִסְפַּ֤ר שֵׁמֹות֙ לְגֻלְגְּלֹתָ֔ם כָּל־זָכָ֗ר מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:23'/> (1:23)</a>פְּקֻֽדֵיהֶ֖ם לְמַטֵּ֣ה שִׁמְעֹ֑ון תִּשְׁעָ֧ה וַֽחֲמִשִּׁ֛ים אֶ֖לֶף וּשְׁל֥שׁ מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:24'/> (1:24)</a>לִבְנֵ֣י גָ֔ד תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ות מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:25'/> (1:25)</a>פְּקֻֽדֵיהֶ֖ם לְמַטֵּ֣ה גָ֑ד חֲמִשָּׁ֤ה וְאַרְבָּעִים֙ אֶ֔לֶף וְשֵׁ֥שׁ מֵאֹ֖ות וַֽחֲמִשִּֽׁים׃ פ

<a target = '_blank' href='https://hatanach.geulah.org.il/verse/citation.php?verse=Num1:26'/> (1:26)</a>לִבְנֵ֣י יְהוּדָ֔ה תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:27'/> (1:27)</a>פְּקֻֽדֵיהֶ֖ם לְמַטֵּ֣ה יְהוּדָ֑ה אַרְבָּעָ֧ה וְשִׁבְעִ֛ים אֶ֖לֶף וְשֵׁ֥שׁ מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:28'/> (1:28)</a>לִבְנֵ֣י יִשָּׂשכָ֔ר תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:29'/> (1:29)</a>פְּקֻֽדֵיהֶ֖ם לְמַטֵּ֣ה יִשָּׂשכָ֑ר אַרְבָּעָ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:30'/> (1:30)</a>לִבְנֵ֣י זְבוּלֻ֔ן תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:31'/> (1:31)</a>פְּקֻֽדֵיהֶ֖ם לְמַטֵּ֣ה זְבוּלֻ֑ן שִׁבְעָ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:32'/> (1:32)</a>לִבְנֵ֤י יֹוסֵף֙ לִבְנֵ֣י אֶפְרַ֔יִם תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:33'/> (1:33)</a>פְּקֻֽדֵיהֶ֖ם לְמַטֵּ֣ה אֶפְרָ֑יִם אַרְבָּעִ֥ים אֶ֖לֶף וַֽחֲמֵ֥שׁ מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:34'/> (1:34)</a>לִבְנֵ֣י מְנַשֶּׁ֔ה תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ות מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:35'/> (1:35)</a>פְּקֻֽדֵיהֶ֖ם לְמַטֵּ֣ה מְנַשֶּׁ֑ה שְׁנַ֧יִם וּשְׁלשִׁ֛ים אֶ֖לֶף וּמָאתָֽיִם׃ פ

<a target = '_blank' href='https://hatanach.geulah.org.il/verse/citation.php?verse=Num1:36'/> (1:36)</a>לִבְנֵ֣י בִנְיָמִ֔ן תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:37'/> (1:37)</a>פְּקֻֽדֵיהֶ֖ם לְמַטֵּ֣ה בִנְיָמִ֑ן חֲמִשָּׁ֧ה וּשְׁלשִׁ֛ים אֶ֖לֶף וְאַרְבַּ֥ע מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:38'/> (1:38)</a>לִבְנֵ֣י דָ֔ן תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:39'/> (1:39)</a>פְּקֻֽדֵיהֶ֖ם לְמַטֵּ֣ה דָ֑ן שְׁנַ֧יִם וְשִׁשִּׁ֛ים אֶ֖לֶף וּשְׁבַ֥ע מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:40'/> (1:40)</a>לִבְנֵ֣י אָשֵׁ֔ר תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:41'/> (1:41)</a>פְּקֻֽדֵיהֶ֖ם לְמַטֵּ֣ה אָשֵׁ֑ר אֶחָ֧ד וְאַרְבָּעִ֛ים אֶ֖לֶף וַֽחֲמֵ֥שׁ מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:42'/> (1:42)</a>בְּנֵ֣י נַפְתָּלִ֔י תֹּֽולְדֹתָ֥ם לְמִשְׁפְּחֹתָ֖ם לְבֵ֣ית אֲבֹתָ֑ם בְּמִסְפַּ֣ר שֵׁמֹ֗ת מִבֶּ֨ן עֶשְׂרִ֤ים שָׁנָה֙ וָמַ֔עְלָה כֹּ֖ל יֹצֵ֥א צָבָֽא׃

<a target = '_blank' href='https://hatanach.geulah.org.il/verse/citation.php?verse=Num1:43'/> (1:43)</a>פְּקֻֽדֵיהֶ֖ם לְמַטֵּ֣ה נַפְתָּלִ֑י שְׁלשָׁ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num1:44'/> (1:44)</a>אֵ֣לֶּה הַפְּקֻדִ֡ים אֲשֶׁר֩ פָּקַ֨ד משֶׁ֤ה וְאַֽהֲרֹן֙ וּנְשִׂיאֵ֣י יִשְׂרָאֵ֔ל שְׁנֵ֥ים עָשָׂ֖ר אִ֑ישׁ אִישׁ־אֶחָ֥ד לְבֵֽית־אֲבֹתָ֖יו הָיֽוּ׃

<a target = '_blank' href='https://hatanach.geulah.org.il/verse/citation.php?verse=Num1:45'/> (1:45)</a>וַיִּֽהְי֛וּ כָּל־פְּקוּדֵ֥י בְנֵֽי־יִשְׂרָאֵ֖ל לְבֵ֣ית אֲבֹתָ֑ם מִבֶּ֨ן עֶשְׂרִ֤ים שָׁנָה֙ וָמַ֔עְלָה כָּל־יֹצֵ֥א צָבָ֖א בְּיִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num1:46'/> (1:46)</a>וַיִּֽהְיוּ֙ כָּל־הַפְּקֻדִ֔ים שֵֽׁשׁ־מֵאֹ֥ות אֶ֖לֶף וּשְׁל֣שֶׁת אֲלָפִ֑ים וַֽחֲמֵ֥שׁ מֵאֹ֖ות וַֽחֲמִשִּֽׁים׃

<a target = '_blank' href='https://hatanach.geulah.org.il/verse/citation.php?verse=Num1:47'/> (1:47)</a>וְהַֽלְוִיִּ֖ם לְמַטֵּ֣ה אֲבֹתָ֑ם לֹ֥א הָתְפָּֽקְד֖וּ בְּתֹוכָֽם׃ פ

<a target = '_blank' href='https://hatanach.geulah.org.il/verse/citation.php?verse=Num1:48'/> (1:48)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num1:49'/> (1:49)</a>אַ֣ךְ אֶת־מַטֵּ֤ה לֵוִי֙ לֹ֣א תִפְקֹ֔ד וְאֶת־רֹאשָׁ֖ם לֹ֣א תִשָּׂ֑א בְּתֹ֖וךְ בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num1:50'/> (1:50)</a>וְאַתָּ֡ה הַפְקֵ֣ד אֶת־הַֽלְוִיִּם֩ עַל־מִשְׁכַּ֨ן הָֽעֵדֻ֜ת וְעַ֣ל כָּל־כֵּלָיו֮ וְעַ֣ל כָּל־אֲשֶׁר־לֹו֒ הֵ֜מָּה יִשְׂא֤וּ אֶת־הַמִּשְׁכָּן֙ וְאֶת־כָּל־כֵּלָ֔יו וְהֵ֖ם יְשָֽׁרְתֻ֑הוּ וְסָבִ֥יב לַמִּשְׁכָּ֖ן יַֽחֲנֽוּ׃

<a target = '_blank' href='https://hatanach.geulah.org.il/verse/citation.php?verse=Num1:51'/> (1:51)</a>וּבִנְסֹ֣עַ הַמִּשְׁכָּ֗ן יֹורִ֤ידוּ אֹתֹו֙ הַֽלְוִיִּ֔ם וּבַֽחֲנֹת֙ הַמִּשְׁכָּ֔ן יָקִ֥ימוּ אֹתֹ֖ו הַֽלְוִיִּ֑ם וְהַזָּ֥ר הַקָּרֵ֖ב יוּמָֽת׃

<a target = '_blank' href='https://hatanach.geulah.org.il/verse/citation.php?verse=Num1:52'/> (1:52)</a>וְחָנ֖וּ בְּנֵ֣י יִשְׂרָאֵ֑ל אִ֧ישׁ עַל־מַֽחֲנֵ֛הוּ וְאִ֥ישׁ עַל־דִּגְלֹ֖ו לְצִבְאֹתָֽם׃

<a target = '_blank' href='https://hatanach.geulah.org.il/verse/citation.php?verse=Num1:53'/> (1:53)</a>וְהַֽלְוִיִּ֞ם יַֽחֲנ֤וּ סָבִיב֙ לְמִשְׁכַּ֣ן הָֽעֵדֻ֔ת וְלֹא־יִֽהְיֶ֣ה קֶ֔צֶף עַל־עֲדַ֖ת בְּנֵ֣י יִשְׂרָאֵ֑ל וְשָֽׁמְרוּ֙ הַֽלְוִיִּ֔ם אֶת־מִשְׁמֶ֖רֶת מִשְׁכַּ֥ן הָֽעֵדֽוּת׃

<a target = '_blank' href='https://hatanach.geulah.org.il/verse/citation.php?verse=Num1:54'/> (1:54)</a>וַיַּֽעֲשׂ֖וּ בְּנֵ֣י יִשְׂרָאֵ֑ל כְּ֠כֹל אֲשֶׁ֨ר צִוָּ֧ה יְהוָֹ֛ה אֶת־משֶׁ֖ה כֵּ֥ן עָשֽׂוּ׃ פ

<a target = '_blank' href='https://hatanach.geulah.org.il/verse/citation.php?verse=Num2:1'/> (2:1)</a>וַיְדַבֵּ֣ר יְהוָֹ֔ה אֶל־משֶׁ֥ה וְאֶל־אַֽהֲרֹ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num2:2'/> (2:2)</a>אִ֣ישׁ עַל־דִּגְלֹ֤ו בְאֹתֹת֙ לְבֵ֣ית אֲבֹתָ֔ם יַֽחֲנ֖וּ בְּנֵ֣י יִשְׂרָאֵ֑ל מִנֶּ֕גֶד סָבִ֥יב לְאֹֽהֶל־מֹועֵ֖ד יַֽחֲנֽוּ׃

<a target = '_blank' href='https://hatanach.geulah.org.il/verse/citation.php?verse=Num2:3'/> (2:3)</a>וְהַֽחֹנִים֙ קֵ֣דְמָה מִזְרָ֔חָה דֶּ֛גֶל מַֽחֲנֵ֥ה יְהוּדָ֖ה לְצִבְאֹתָ֑ם וְנָשִׂיא֙ לִבְנֵ֣י יְהוּדָ֔ה נַחְשֹׁ֖ון בֶּן־עַמִּֽינָדָֽב׃

<a target = '_blank' href='https://hatanach.geulah.org.il/verse/citation.php?verse=Num2:4'/> (2:4)</a>וּצְבָאֹ֖ו וּפְקֻֽדֵיהֶ֑ם אַרְבָּעָ֧ה וְשִׁבְעִ֛ים אֶ֖לֶף וְשֵׁ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:5'/> (2:5)</a>וְהַֽחֹנִ֥ים עָלָ֖יו מַטֵּ֣ה יִשָּׂשכָ֑ר וְנָשִׂיא֙ לִבְנֵ֣י יִשָּׂשכָ֔ר נְתַנְאֵ֖ל בֶּן־צוּעָֽר׃

<a target = '_blank' href='https://hatanach.geulah.org.il/verse/citation.php?verse=Num2:6'/> (2:6)</a>וּצְבָאֹ֖ו וּפְקֻדָ֑יו אַרְבָּעָ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃ 

<a target = '_blank' href='https://hatanach.geulah.org.il/verse/citation.php?verse=Num2:7'/> (2:7)</a>מַטֵּ֖ה זְבוּלֻ֑ן וְנָשִׂיא֙ לִבְנֵ֣י זְבוּלֻ֔ן אֱלִיאָ֖ב בֶּן־חֵלֹֽן׃

<a target = '_blank' href='https://hatanach.geulah.org.il/verse/citation.php?verse=Num2:8'/> (2:8)</a>וּצְבָאֹ֖ו וּפְקֻדָ֑יו שִׁבְעָ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:9'/> (2:9)</a>כָּֽל־הַפְּקֻדִ֞ים לְמַֽחֲנֵ֣ה יְהוּדָ֗ה מְאַ֨ת אֶ֜לֶף וּשְׁמֹנִ֥ים אֶ֛לֶף וְשֵֽׁשֶׁת־אֲלָפִ֥ים וְאַרְבַּֽע־מֵאֹ֖ות לְצִבְאֹתָ֑ם רִֽאשֹׁנָ֖ה יִסָּֽעוּ׃ ס

<a target = '_blank' href='https://hatanach.geulah.org.il/verse/citation.php?verse=Num2:10'/> (2:10)</a>דֶּ֣גֶל מַֽחֲנֵ֧ה רְאוּבֵ֛ן תֵּימָ֖נָה לְצִבְאֹתָ֑ם וְנָשִׂיא֙ לִבְנֵ֣י רְאוּבֵ֔ן אֱלִיצ֖וּר בֶּן־שְׁדֵיאֽוּר׃

<a target = '_blank' href='https://hatanach.geulah.org.il/verse/citation.php?verse=Num2:11'/> (2:11)</a>וּצְבָאֹ֖ו וּפְקֻדָ֑יו שִׁשָּׁ֧ה וְאַרְבָּעִ֛ים אֶ֖לֶף וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:12'/> (2:12)</a>וְהַֽחֹונִ֥ם עָלָ֖יו מַטֵּ֣ה שִׁמְעֹ֑ון וְנָשִׂיא֙ לִבְנֵ֣י שִׁמְעֹ֔ון שְׁלֻֽמִיאֵ֖ל בֶּן־צוּרִ֥ישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num2:13'/> (2:13)</a>וּצְבָאֹ֖ו וּפְקֻֽדֵיהֶ֑ם תִּשְׁעָ֧ה וַֽחֲמִשִּׁ֛ים אֶ֖לֶף וּשְׁל֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:14'/> (2:14)</a>וְמַטֵּ֖ה גָּ֑ד וְנָשִׂיא֙ לִבְנֵ֣י גָ֔ד אֶלְיָסָ֖ף בֶּן־רְעוּאֵֽל׃

<a target = '_blank' href='https://hatanach.geulah.org.il/verse/citation.php?verse=Num2:15'/> (2:15)</a>וּצְבָאֹ֖ו וּפְקֻֽדֵיהֶ֑ם חֲמִשָּׁ֤ה וְאַרְבָּעִים֙ אֶ֔לֶף וְשֵׁ֥שׁ מֵאֹ֖ות וַֽחֲמִשִּֽׁים׃

<a target = '_blank' href='https://hatanach.geulah.org.il/verse/citation.php?verse=Num2:16'/> (2:16)</a>כָּֽל־הַפְּקֻדִ֞ים לְמַֽחֲנֵ֣ה רְאוּבֵ֗ן מְאַ֨ת אֶ֜לֶף וְאֶחָ֨ד וַֽחֲמִשִּׁ֥ים אֶ֛לֶף וְאַרְבַּֽע־מֵאֹ֥ות וַֽחֲמִשִּׁ֖ים לְצִבְאֹתָ֑ם וּשְׁנִיִּ֖ם יִסָּֽעוּ׃ ס

<a target = '_blank' href='https://hatanach.geulah.org.il/verse/citation.php?verse=Num2:17'/> (2:17)</a>וְנָסַ֧ע אֹֽהֶל־מֹועֵ֛ד מַֽחֲנֵ֥ה הַֽלְוִיִּ֖ם בְּתֹ֣וךְ הַמַּֽחֲנֹ֑ת כַּֽאֲשֶׁ֤ר יַֽחֲנוּ֙ כֵּ֣ן יִסָּ֔֯עוּ אִ֥ישׁ עַל־יָדֹ֖ו לְדִגְלֵיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Num2:18'/> (2:18)</a>דֶּ֣גֶל מַֽחֲנֵ֥ה אֶפְרַ֛יִם לְצִבְאֹתָ֖ם יָ֑מָּה וְנָשִׂיא֙ לִבְנֵ֣י אֶפְרַ֔יִם אֱלִֽישָׁמָ֖ע בֶּן־עַמִּיהֽוּד׃

<a target = '_blank' href='https://hatanach.geulah.org.il/verse/citation.php?verse=Num2:19'/> (2:19)</a>וּצְבָאֹ֖ו וּפְקֻֽדֵיהֶ֑ם אַרְבָּעִ֥ים אֶ֖לֶף וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:20'/> (2:20)</a>וְעָלָ֖יו מַטֵּ֣ה מְנַשֶּׁ֑ה וְנָשִׂיא֙ לִבְנֵ֣י מְנַשֶּׁ֔ה גַּמְלִיאֵ֖ל בֶּן־פְּדָהצֽוּר׃

<a target = '_blank' href='https://hatanach.geulah.org.il/verse/citation.php?verse=Num2:21'/> (2:21)</a>וּצְבָאֹ֖ו וּפְקֻֽדֵיהֶ֑ם שְׁנַ֧יִם וּשְׁלשִׁ֛ים אֶ֖לֶף וּמָאתָֽיִם׃

<a target = '_blank' href='https://hatanach.geulah.org.il/verse/citation.php?verse=Num2:22'/> (2:22)</a>וּמַטֵּ֖ה בִּנְיָמִ֑ן וְנָשִׂיא֙ לִבְנֵ֣י בִנְיָמִ֔ן אֲבִידָ֖ן בֶּן־גִּדְעֹנִֽי׃

<a target = '_blank' href='https://hatanach.geulah.org.il/verse/citation.php?verse=Num2:23'/> (2:23)</a>וּצְבָאֹ֖ו וּפְקֻֽדֵיהֶ֑ם חֲמִשָּׁ֧ה וּשְׁלשִׁ֛ים אֶ֖לֶף וְאַרְבַּ֥ע מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:24'/> (2:24)</a>כָּֽל־הַפְּקֻדִ֞ים לְמַֽחֲנֵ֣ה אֶפְרַ֗יִם מְאַ֥ת אֶ֛לֶף וּשְׁמֹֽנַת־אֲלָפִ֥ים וּמֵאָ֖ה לְצִבְאֹתָ֑ם וּשְׁלִשִׁ֖ים יִסָּֽעוּ׃ ס

<a target = '_blank' href='https://hatanach.geulah.org.il/verse/citation.php?verse=Num2:25'/> (2:25)</a>דֶּ֣גֶל מַֽחֲנֵ֥ה דָ֛ן צָפֹ֖נָה לְצִבְאֹתָ֑ם וְנָשִׂיא֙ לִבְנֵ֣י דָ֔ן אֲחִיעֶ֖זֶר בֶּן־עַמִּֽישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num2:26'/> (2:26)</a>וּצְבָאֹ֖ו וּפְקֻֽדֵיהֶ֑ם שְׁנַ֧יִם וְשִׁשִּׁ֛ים אֶ֖לֶף וּשְׁבַ֥ע מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:27'/> (2:27)</a>וְהַֽחֹנִ֥ים עָלָ֖יו מַטֵּ֣ה אָשֵׁ֑ר וְנָשִׂיא֙ לִבְנֵ֣י אָשֵׁ֔ר פַּגְעִיאֵ֖ל בֶּן־עָכְרָֽן׃

<a target = '_blank' href='https://hatanach.geulah.org.il/verse/citation.php?verse=Num2:28'/> (2:28)</a>וּצְבָאֹ֖ו וּפְקֻֽדֵיהֶ֑ם אֶחָ֧ד וְאַרְבָּעִ֛ים אֶ֖לֶף וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:29'/> (2:29)</a>וּמַטֵּ֖ה נַפְתָּלִ֑י וְנָשִׂיא֙ לִבְנֵ֣י נַפְתָּלִ֔י אֲחִירַ֖ע בֶּן־עֵינָֽן׃

<a target = '_blank' href='https://hatanach.geulah.org.il/verse/citation.php?verse=Num2:30'/> (2:30)</a>וּצְבָאֹ֖ו וּפְקֻֽדֵיהֶ֑ם שְׁלשָׁ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num2:31'/> (2:31)</a>כָּל־הַפְּקֻדִים֙ לְמַ֣חֲנֵה דָ֔ן מְאַ֣ת אֶ֗לֶף וְשִׁבְעָ֧ה וַֽחֲמִשִּׁ֛ים אֶ֖לֶף וְשֵׁ֣שׁ מֵאֹ֑ות לָאַֽחֲרֹנָ֥ה יִסְע֖וּ לְדִגְלֵיהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num2:32'/> (2:32)</a>אֵ֛לֶּה פְּקוּדֵ֥י בְנֵֽי־יִשְׂרָאֵ֖ל לְבֵ֣ית אֲבֹתָ֑ם כָּל־פְּקוּדֵ֤י הַמַּֽחֲנֹת֙ לְצִבְאֹתָ֔ם שֵֽׁשׁ־מֵאֹ֥ות אֶ֙לֶף֙ וּשְׁל֣שֶׁת אֲלָפִ֔ים וַֽחֲמֵ֥שׁ מֵאֹ֖ות וַֽחֲמִשִּֽׁים׃

<a target = '_blank' href='https://hatanach.geulah.org.il/verse/citation.php?verse=Num2:33'/> (2:33)</a>וְהַ֨לְוִיִּ֔ם לֹ֣א הָתְפָּֽקְד֔וּ בְּתֹ֖וךְ בְּנֵ֣י יִשְׂרָאֵ֑ל כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num2:34'/> (2:34)</a>וַיַּֽעֲשׂ֖וּ בְּנֵ֣י יִשְׂרָאֵ֑ל כְּ֠כֹל אֲשֶׁר־צִוָּ֨ה יְהוָֹ֜ה אֶת־משֶׁ֗ה כֵּֽן־חָנ֤וּ לְדִגְלֵיהֶם֙ וְכֵ֣ן נָסָ֔֯עוּ אִ֥ישׁ לְמִשְׁפְּחֹתָ֖יו עַל־בֵּ֥ית אֲבֹתָֽיו׃ פ

<a target = '_blank' href='https://hatanach.geulah.org.il/verse/citation.php?verse=Num3:1'/> (3:1)</a>וְאֵ֛לֶּה תֹּֽולְדֹ֥ת אַֽהֲרֹ֖ן וּמשֶׁ֑ה בְּיֹ֗ום דִּבֶּ֧ר יְהוָֹ֛ה אֶת־משֶׁ֖ה בְּהַ֥ר סִינָֽי׃

<a target = '_blank' href='https://hatanach.geulah.org.il/verse/citation.php?verse=Num3:2'/> (3:2)</a>וְאֵ֛לֶּה שְׁמֹ֥ות בְּֽנֵי־אַֽהֲרֹ֖ן הַבְּכֹ֣ור ׀ נָדָ֑ב וַֽאֲבִיה֕וּא אֶלְעָזָ֖ר וְאִֽיתָמָֽר׃

<a target = '_blank' href='https://hatanach.geulah.org.il/verse/citation.php?verse=Num3:3'/> (3:3)</a>אֵ֗לֶּה שְׁמֹות֙ בְּנֵ֣י אַֽהֲרֹ֔ן הַכֹּֽהֲנִ֖ים הַמְּשֻׁחִ֑ים אֲשֶׁר־מִלֵּ֥א יָדָ֖ם לְכַהֵֽן׃

<a target = '_blank' href='https://hatanach.geulah.org.il/verse/citation.php?verse=Num3:4'/> (3:4)</a>וַיָּ֣מָת נָדָ֣ב וַֽאֲבִיה֣וּא לִפְנֵ֣י יְהוָֹ֡ה בְּֽהַקְרִבָם֩ אֵ֨שׁ זָרָ֜ה לִפְנֵ֤י יְהוָֹה֙ בְּמִדְבַּ֣ר סִינַ֔י וּבָנִ֖ים לֹֽא־הָי֣וּ לָהֶ֑ם וַיְכַהֵ֤ן אֶלְעָזָר֙ וְאִ֣יתָמָ֔ר עַל־פְּנֵ֖י אַֽהֲרֹ֥ן אֲבִיהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num3:5'/> (3:5)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num3:6'/> (3:6)</a>הַקְרֵב֙ אֶת־מַטֵּ֣ה לֵוִ֔י וְהַֽעֲמַדְתָּ֣ אֹתֹ֔ו לִפְנֵ֖י אַֽהֲרֹ֣ן הַכֹּהֵ֑ן וְשֵֽׁרְת֖וּ אֹתֹֽו׃

<a target = '_blank' href='https://hatanach.geulah.org.il/verse/citation.php?verse=Num3:7'/> (3:7)</a>וְשָֽׁמְר֣וּ אֶת־מִשְׁמַרְתֹּ֗ו וְאֶת־מִשְׁמֶ֙רֶת֙ כָּל־הָ֣עֵדָ֔ה לִפְנֵ֖י אֹ֣הֶל מֹועֵ֑ד לַֽעֲבֹ֖ד אֶת־עֲבֹדַ֥ת הַמִּשְׁכָּֽן׃

<a target = '_blank' href='https://hatanach.geulah.org.il/verse/citation.php?verse=Num3:8'/> (3:8)</a>וְשָֽׁמְר֗וּ אֶֽת־כָּל־כְּלֵי֙ אֹ֣הֶל מֹועֵ֔ד וְאֶת־מִשְׁמֶ֖רֶת בְּנֵ֣י יִשְׂרָאֵ֑ל לַֽעֲבֹ֖ד אֶת־עֲבֹדַ֥ת הַמִּשְׁכָּֽן׃

<a target = '_blank' href='https://hatanach.geulah.org.il/verse/citation.php?verse=Num3:9'/> (3:9)</a>וְנָֽתַתָּה֙ אֶת־הַֽלְוִיִּ֔ם לְאַֽהֲרֹ֖ן וּלְבָנָ֑יו נְתוּנִ֨ם נְתוּנִ֥ם הֵ֙מָּה֙ לֹ֔ו מֵאֵ֖ת בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:10'/> (3:10)</a>וְאֶת־אַֽהֲרֹ֤ן וְאֶת־בָּנָיו֙ תִּפְקֹ֔ד וְשָֽׁמְר֖וּ אֶת־כְּהֻנָּתָ֑ם וְהַזָּ֥ר הַקָּרֵ֖ב יוּמָֽת׃ פ

<a target = '_blank' href='https://hatanach.geulah.org.il/verse/citation.php?verse=Num3:11'/> (3:11)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num3:12'/> (3:12)</a>וַֽאֲנִ֞י הִנֵּ֧ה לָקַ֣חְתִּי אֶת־הַֽלְוִיִּ֗ם מִתֹּוךְ֙ בְּנֵ֣י יִשְׂרָאֵ֔ל תַּ֧חַת כָּל־בְּכֹ֛ור פֶּ֥טֶר רֶ֖חֶם מִבְּנֵ֣י יִשְׂרָאֵ֑ל וְהָ֥יוּ לִ֖י הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num3:13'/> (3:13)</a>כִּ֣י לִי֮ כָּל־בְּכֹור֒ בְּיֹום֩ הַכֹּתִ֨י כָל־בְּכֹ֜ור בְּאֶ֣רֶץ מִצְרַ֗יִם הִקְדַּ֨שְׁתִּי לִ֤י כָל־בְּכֹור֙ בְּיִשְׂרָאֵ֔ל מֵֽאָדָ֖ם עַד־בְּהֵמָ֑ה לִ֥י יִֽהְי֖וּ אֲנִ֥י יְהוָֹֽה׃ פ

<a target = '_blank' href='https://hatanach.geulah.org.il/verse/citation.php?verse=Num3:14'/> (3:14)</a>וַיְדַבֵּ֤ר יְהוָֹה֙ אֶל־משֶׁ֔ה בְּמִדְבַּ֥ר סִינַ֖י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num3:15'/> (3:15)</a>פְּקֹד֙ אֶת־בְּנֵ֣י לֵוִ֔י לְבֵ֥ית אֲבֹתָ֖ם לְמִשְׁפְּחֹתָ֑ם כָּל־זָכָ֛ר מִבֶּן־חֹ֥דֶשׁ וָמַ֖עְלָה תִּפְקְדֵֽם׃

<a target = '_blank' href='https://hatanach.geulah.org.il/verse/citation.php?verse=Num3:16'/> (3:16)</a>וַיִּפְקֹ֥ד אֹתָ֛ם משֶׁ֖ה עַל־פִּ֣י יְהוָֹ֑ה כַּֽאֲשֶׁ֖ר צֻוָּֽה׃

<a target = '_blank' href='https://hatanach.geulah.org.il/verse/citation.php?verse=Num3:17'/> (3:17)</a>וַיִּֽהְיוּ־אֵ֥לֶּה בְנֵֽי־לֵוִ֖י בִּשְׁמֹתָ֑ם גֵּֽרְשֹׁ֕ון וּקְהָ֖ת וּמְרָרִֽי׃

<a target = '_blank' href='https://hatanach.geulah.org.il/verse/citation.php?verse=Num3:18'/> (3:18)</a>וְאֵ֛לֶּה שְׁמֹ֥ות בְּֽנֵי־גֵֽרְשֹׁ֖ון לְמִשְׁפְּחֹתָ֑ם לִבְנִ֖י וְשִׁמְעִֽי׃

<a target = '_blank' href='https://hatanach.geulah.org.il/verse/citation.php?verse=Num3:19'/> (3:19)</a>וּבְנֵ֥י קְהָ֖ת לְמִשְׁפְּחֹתָ֑ם עַמְרָ֣ם וְיִצְהָ֔ר חֶבְרֹ֖ון וְעֻזִּיאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:20'/> (3:20)</a>וּבְנֵ֧י מְרָרִ֛י לְמִשְׁפְּחֹתָ֖ם מַחְלִ֣י וּמוּשִׁ֑י אֵ֥לֶּה הֵ֛ם מִשְׁפְּחֹ֥ת הַלֵּוִ֖י לְבֵ֥ית אֲבֹתָֽם׃

<a target = '_blank' href='https://hatanach.geulah.org.il/verse/citation.php?verse=Num3:21'/> (3:21)</a>לְגֵ֣רְשֹׁ֔ון מִשְׁפַּחַת֙ הַלִּבְנִ֔י וּמִשְׁפַּ֖חַת הַשִּׁמְעִ֑י אֵ֣לֶּה הֵ֔ם מִשְׁפְּחֹ֖ת הַגֵּֽרְשֻׁנִּֽי׃

<a target = '_blank' href='https://hatanach.geulah.org.il/verse/citation.php?verse=Num3:22'/> (3:22)</a>פְּקֻֽדֵיהֶם֙ בְּמִסְפַּ֣ר כָּל־זָכָ֔ר מִבֶּן־חֹ֖דֶשׁ וָמָ֑עְלָה פְּקֻ֣דֵיהֶ֔ם שִׁבְעַ֥ת אֲלָפִ֖ים וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num3:23'/> (3:23)</a>מִשְׁפְּחֹ֖ת הַגֵּֽרְשֻׁנִּ֑י אַֽחֲרֵ֧י הַמִּשְׁכָּ֛ן יַֽחֲנ֖וּ יָֽמָּה׃

<a target = '_blank' href='https://hatanach.geulah.org.il/verse/citation.php?verse=Num3:24'/> (3:24)</a>וּנְשִׂ֥יא בֵֽית־אָ֖ב לַגֵּֽרְשֻׁנִּ֑י אֶלְיָסָ֖ף בֶּן־לָאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:25'/> (3:25)</a>וּמִשְׁמֶ֤רֶת בְּנֵי־גֵֽרְשֹׁו֨ן בְּאֹ֣הֶל מֹועֵ֔ד הַמִּשְׁכָּ֖ן וְהָאֹ֑הֶל מִכְסֵ֕הוּ וּמָסַ֕ךְ פֶּ֖תַח אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num3:26'/> (3:26)</a>וְקַלְעֵ֣י הֶֽחָצֵ֗ר וְאֶת־מָסַךְ֙ פֶּ֣תַח הֶֽחָצֵ֔ר אֲשֶׁ֧ר עַל־הַמִּשְׁכָּ֛ן וְעַל־הַמִּזְבֵּ֖חַ סָבִ֑יב וְאֵת֙ מֵֽיתָרָ֔יו לְכֹ֖ל עֲבֹֽדָתֹֽו׃ ס

<a target = '_blank' href='https://hatanach.geulah.org.il/verse/citation.php?verse=Num3:27'/> (3:27)</a>וְלִקְהָ֗ת מִשְׁפַּ֤חַת הָֽעַמְרָמִי֙ וּמִשְׁפַּ֣חַת הַיִּצְהָרִ֔י וּמִשְׁפַּ֙חַת֙ הַֽחֶבְרֹנִ֔י וּמִשְׁפַּ֖חַת הָֽעָזִּֽיאֵלִ֑י אֵ֥לֶּה הֵ֖ם מִשְׁפְּחֹ֥ת הַקְּהָתִֽי׃

<a target = '_blank' href='https://hatanach.geulah.org.il/verse/citation.php?verse=Num3:28'/> (3:28)</a>בְּמִסְפַּר֙ כָּל־זָכָ֔ר מִבֶּן־חֹ֖דֶשׁ וָמָ֑עְלָה שְׁמֹנַ֤ת אֲלָפִים֙ וְשֵׁ֣שׁ מֵאֹ֔ות שֹֽׁמְרֵ֖י מִשְׁמֶ֥רֶת הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num3:29'/> (3:29)</a>מִשְׁפְּחֹ֥ת בְּנֵֽי־קְהָ֖ת יַֽחֲנ֑וּ עַ֛ל יֶ֥רֶךְ הַמִּשְׁכָּ֖ן תֵּימָֽנָה׃

<a target = '_blank' href='https://hatanach.geulah.org.il/verse/citation.php?verse=Num3:30'/> (3:30)</a>וּנְשִׂ֥יא בֵֽית־אָ֖ב לְמִשְׁפְּחֹ֣ת הַקְּהָתִ֑י אֱלִֽיצָפָ֖ן בֶּן־עֻזִּיאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:31'/> (3:31)</a>וּמִשְׁמַרְתָּ֗ם הָֽאָרֹ֤ן וְהַשֻּׁלְחָ֙ן וְהַמְּנֹרָ֣ה וְהַמִּזְבְּחֹ֔ת וּכְלֵ֣י הַקֹּ֔דֶשׁ אֲשֶׁ֥ר יְשָֽׁרְת֖וּ בָּהֶ֑ם וְהַ֨מָּסָ֔ךְ וְכֹ֖ל עֲבֹֽדָתֹֽו׃

<a target = '_blank' href='https://hatanach.geulah.org.il/verse/citation.php?verse=Num3:32'/> (3:32)</a>וּנְשִׂיא֙ נְשִׂיאֵ֣י הַלֵּוִ֔י אֶלְעָזָ֖ר בֶּן־אַֽהֲרֹ֣ן הַכֹּהֵ֑ן פְּקֻדַּ֕ת שֹֽׁמְרֵ֖י מִשְׁמֶ֥רֶת הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num3:33'/> (3:33)</a>לִמְרָרִ֕י מִשְׁפַּ֙חַת֙ הַמַּחְלִ֔י וּמִשְׁפַּ֖חַת הַמּוּשִׁ֑י אֵ֥לֶּה הֵ֖ם מִשְׁפְּחֹ֥ת מְרָרִֽי׃

<a target = '_blank' href='https://hatanach.geulah.org.il/verse/citation.php?verse=Num3:34'/> (3:34)</a>וּפְקֻֽדֵיהֶם֙ בְּמִסְפַּ֣ר כָּל־זָכָ֔ר מִבֶּן־חֹ֖דֶשׁ וָמָ֑עְלָה שֵׁ֥שֶׁת אֲלָפִ֖ים וּמָאתָֽיִם׃

<a target = '_blank' href='https://hatanach.geulah.org.il/verse/citation.php?verse=Num3:35'/> (3:35)</a>וּנְשִׂ֤יא בֵֽית־אָב֙ לְמִשְׁפְּחֹ֣ת מְרָרִ֔י צֽוּרִיאֵ֖ל בֶּן־אֲבִיחָ֑יִל עַ֣ל יֶ֧רֶךְ הַמִּשְׁכָּ֛ן יַֽחֲנ֖וּ צָפֹֽנָה׃

<a target = '_blank' href='https://hatanach.geulah.org.il/verse/citation.php?verse=Num3:36'/> (3:36)</a>וּפְקֻדַּ֣ת מִשְׁמֶרֶת֮ בְּנֵ֣י מְרָרִי֒ קַרְשֵׁי֙ הַמִּשְׁכָּ֔ן וּבְרִיחָ֖יו וְעַמֻּדָ֣יו וַֽאֲדָנָ֑יו וְכָ֨ל־כֵּלָ֔יו וְכֹ֖ל עֲבֹֽדָתֹֽו׃

<a target = '_blank' href='https://hatanach.geulah.org.il/verse/citation.php?verse=Num3:37'/> (3:37)</a>וְעַמֻּדֵ֧י הֶֽחָצֵ֛ר סָבִ֖יב וְאַדְנֵיהֶ֑ם וִיתֵֽדֹתָ֖ם וּמֵֽיתְרֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num3:38'/> (3:38)</a>וְהַֽחֹנִ֣ים לִפְנֵ֣י הַמִּשְׁכָּ֡ן קֵ֣דְמָה לִפְנֵי֩ אֹֽהֶל־מֹועֵ֨ד ׀ מִזְרָ֜חָה משֶׁ֣ה ׀ וְאַֽהֲרֹ֣ן וּבָנָ֗יו שֹֽׁמְרִים֙ מִשְׁמֶ֣רֶת הַמִּקְדָּ֔שׁ לְמִשְׁמֶ֖רֶת בְּנֵ֣י יִשְׂרָאֵ֑ל וְהַזָּ֥ר הַקָּרֵ֖ב יוּמָֽת׃

<a target = '_blank' href='https://hatanach.geulah.org.il/verse/citation.php?verse=Num3:39'/> (3:39)</a>כָּל־פְּקוּדֵ֨י הַֽלְוִיִּ֜ם אֲשֶׁר֩ פָּקַ֨ד משֶׁ֧ה וְ֗אַֽ֗הֲ֗֯רֹ֛֗ן֗ עַל־פִּ֥י יְהוָֹ֖ה לְמִשְׁפְּחֹתָ֑ם כָּל־זָכָר֙ מִבֶּן־חֹ֣דֶשׁ וָמַ֔עְלָה שְׁנַ֥יִם וְעֶשְׂרִ֖ים אָֽלֶף׃ ס

<a target = '_blank' href='https://hatanach.geulah.org.il/verse/citation.php?verse=Num3:40'/> (3:40)</a>וַיֹּ֨אמֶר יְהוָֹ֜ה אֶל־משֶׁ֗ה פְּקֹ֨ד כָּל־בְּכֹ֤ר זָכָר֙ לִבְנֵ֣י יִשְׂרָאֵ֔ל מִבֶּן־חֹ֖דֶשׁ וָמָ֑עְלָה וְשָׂ֕א אֵ֖ת מִסְפַּ֥ר שְׁמֹתָֽם׃

<a target = '_blank' href='https://hatanach.geulah.org.il/verse/citation.php?verse=Num3:41'/> (3:41)</a>וְלָֽקַחְתָּ֨ אֶת־הַֽלְוִיִּ֥ם לִי֙ אֲנִ֣י יְהוָֹ֔ה תַּ֥חַת כָּל־בְּכֹ֖ר בִּבְנֵ֣י יִשְׂרָאֵ֑ל וְאֵת֙ בֶּֽהֱמַ֣ת הַֽלְוִיִּ֔ם תַּ֣חַת כָּל־בְּכֹ֔ור בְּבֶֽהֱמַ֖ת בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:42'/> (3:42)</a>וַיִּפְקֹ֣ד משֶׁ֔ה כַּֽאֲשֶׁ֛ר צִוָּ֥ה יְהוָֹ֖ה אֹתֹ֑ו אֶת־כָּל־בְּכֹ֖ר בִּבְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:43'/> (3:43)</a>וַיְהִי֩ כָל־בְּכֹ֨ור זָכָ֜ר בְּמִסְפַּ֥ר שֵׁמֹ֛ת מִבֶּן־חֹ֥דֶשׁ וָמַ֖עְלָה לִפְקֻֽדֵיהֶ֑ם שְׁנַ֤יִם וְעֶשְׂרִים֙ אֶ֔לֶף שְׁלשָׁ֥ה וְשִׁבְעִ֖ים וּמָאתָֽיִם׃ פ

<a target = '_blank' href='https://hatanach.geulah.org.il/verse/citation.php?verse=Num3:44'/> (3:44)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num3:45'/> (3:45)</a>קַ֣ח אֶת־הַֽלְוִיִּ֗ם תַּ֤חַת כָּל־בְּכֹור֙ בִּבְנֵ֣י יִשְׂרָאֵ֔ל וְאֶת־בֶּֽהֱמַ֥ת הַֽלְוִיִּ֖ם תַּ֣חַת בְּהֶמְתָּ֑ם וְהָֽיוּ־לִ֥י הַֽלְוִיִּ֖ם אֲנִ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num3:46'/> (3:46)</a>וְאֵת֙ פְּדוּיֵ֣י הַשְּׁלשָׁ֔ה וְהַשִּׁבְעִ֖ים וְהַמָּאתָ֑יִם הָעֹֽדְפִים֙ עַל־הַֽלְוִיִּ֔ם מִבְּכֹ֖ור בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num3:47'/> (3:47)</a>וְלָֽקַחְתָּ֗ חֲמֵ֧שֶׁת חֲמֵ֛שֶׁת שְׁקָלִ֖ים לַגֻּלְגֹּ֑לֶת בְּשֶׁ֤קֶל הַקֹּ֙דֶשׁ֙ תִּקָּ֔֯ח עֶשְׂרִ֥ים גֵּרָ֖ה הַשָּֽׁקֶל׃

<a target = '_blank' href='https://hatanach.geulah.org.il/verse/citation.php?verse=Num3:48'/> (3:48)</a>וְנָֽתַתָּ֣ה הַכֶּ֔סֶף לְאַֽהֲרֹ֖ן וּלְבָנָ֑יו פְּדוּיֵ֕י הָעֹֽדְפִ֖ים בָּהֶֽם׃

<a target = '_blank' href='https://hatanach.geulah.org.il/verse/citation.php?verse=Num3:49'/> (3:49)</a>וַיִּקַּ֣ח משֶׁ֔ה אֵ֖ת כֶּ֣סֶף הַפִּדְיֹ֑ום מֵאֵת֙ הָעֹ֣דְפִ֔ים עַ֖ל פְּדוּיֵ֥י הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num3:50'/> (3:50)</a>מֵאֵ֗ת בְּכֹ֛ור בְּנֵ֥י יִשְׂרָאֵ֖ל לָקַ֣ח אֶת־הַכָּ֑סֶף חֲמִשָּׁ֨ה וְשִׁשִּׁ֜ים וּשְׁל֥שׁ מֵאֹ֛ות וָאֶ֖לֶף בְּשֶׁ֥קֶל הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num3:51'/> (3:51)</a>וַיִּתֵּ֨ן משֶׁ֜ה אֶת־כֶּ֧סֶף הַפְּדֻיִ֛֯ם לְאַֽהֲרֹ֥ן וּלְבָנָ֖יו עַל־פִּ֣י יְהוָֹ֑ה כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num4:1'/> (4:1)</a>וַיְדַבֵּ֣ר יְהוָֹ֔ה אֶל־משֶׁ֥ה וְאֶל־אַֽהֲרֹ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num4:2'/> (4:2)</a>נָשֹׂ֗א אֶת־רֹאשׁ֙ בְּנֵ֣י קְהָ֔ת מִתֹּ֖וךְ בְּנֵ֣י לֵוִ֑י לְמִשְׁפְּחֹתָ֖ם לְבֵ֥ית אֲבֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:3'/> (4:3)</a>מִבֶּ֨ן שְׁלשִׁ֤ים שָׁנָה֙ וָמַ֔עְלָה וְעַ֖ד בֶּן־חֲמִשִּׁ֣ים שָׁנָ֑ה כָּל־בָּא֙ לַצָּבָ֔א לַֽעֲשֹׂ֥ות מְלָאכָ֖ה בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:4'/> (4:4)</a>זֹ֛את עֲבֹדַ֥ת בְּנֵֽי־קְהָ֖ת בְּאֹ֣הֶל מֹועֵ֑ד קֹ֖דֶשׁ הַקֳּדָשִֽׁים׃

<a target = '_blank' href='https://hatanach.geulah.org.il/verse/citation.php?verse=Num4:5'/> (4:5)</a>וּבָ֨א אַֽהֲרֹ֤ן וּבָנָיו֙ בִּנְסֹ֣עַ הַמַּֽחֲנֶ֔ה וְהֹורִ֕דוּ אֵ֖ת פָּרֹ֣כֶת הַמָּסָ֑ךְ וְכִ֨סּוּ־בָ֔הּ אֵ֖ת אֲרֹ֥ן הָֽעֵדֻֽת׃

<a target = '_blank' href='https://hatanach.geulah.org.il/verse/citation.php?verse=Num4:6'/> (4:6)</a>וְנָֽתְנ֣וּ עָלָ֗יו כְּסוּי֙ עֹ֣ור תַּ֔חַשׁ וּפָֽרְשׂ֧וּ בֶֽגֶד־כְּלִ֛יל תְּכֵ֖לֶת מִלְמָ֑עְלָה וְשָׂמ֖וּ בַּדָּֽיו׃

<a target = '_blank' href='https://hatanach.geulah.org.il/verse/citation.php?verse=Num4:7'/> (4:7)</a>וְעַ֣ל ׀ שֻׁלְחַ֣ן הַפָּנִ֗ים יִפְרְשׂוּ֮ בֶּ֣גֶד תְּכֵלֶת֒ וְנָתְנ֣וּ עָ֠לָיו אֶת־הַקְּעָרֹ֤ת וְאֶת־הַכַּפֹּת֙ וְאֶת־הַמְּנַקִּיֹּ֔ת וְאֵ֖ת קְשֹׂ֣ות הַנָּ֑סֶךְ וְלֶ֥חֶם הַתָּמִ֖יד עָלָ֥יו יִֽהְיֶֽה׃

<a target = '_blank' href='https://hatanach.geulah.org.il/verse/citation.php?verse=Num4:8'/> (4:8)</a>וּפָֽרְשׂ֣וּ עֲלֵיהֶ֗ם בֶּ֚גֶד תֹּולַ֣עַת שָׁנִ֔י וְכִסּ֣וּ אֹתֹ֔ו בְּמִכְסֵ֖ה עֹ֣ור תָּ֑חַשׁ וְשָׂמ֖וּ אֶת־בַּדָּֽיו׃

<a target = '_blank' href='https://hatanach.geulah.org.il/verse/citation.php?verse=Num4:9'/> (4:9)</a>וְלָֽקְח֣וּ ׀ בֶּ֣גֶד תְּכֵ֗לֶת וְכִסּ֞וּ אֶת־מְנֹרַ֤ת הַמָּאֹור֙ וְאֶת־נֵ֣רֹתֶ֔יהָ וְאֶת־מַלְקָחֶ֖יהָ וְאֶת־מַחְתֹּתֶ֑יהָ וְאֵת֙ כָּל־כְּלֵ֣י שַׁמְנָ֔הּ אֲשֶׁ֥ר יְשָֽׁרְתוּ־לָ֖הּ בָּהֶֽם׃

<a target = '_blank' href='https://hatanach.geulah.org.il/verse/citation.php?verse=Num4:10'/> (4:10)</a>וְנָֽתְנ֤וּ אֹתָהּ֙ וְאֶת־כָּל־כֵּלֶ֔יהָ אֶל־מִכְסֵ֖ה עֹ֣ור תָּ֑חַשׁ וְנָֽתְנ֖וּ עַל־הַמֹּֽוט׃

<a target = '_blank' href='https://hatanach.geulah.org.il/verse/citation.php?verse=Num4:11'/> (4:11)</a>וְעַ֣ל ׀ מִזְבַּ֣ח הַזָּהָ֗ב יִפְרְשׂוּ֙ בֶּ֣גֶד תְּכֵ֔לֶת וְכִסּ֣וּ אֹתֹ֔ו בְּמִכְסֵ֖ה עֹ֣ור תָּ֑חַשׁ וְשָׂמ֖וּ אֶת־בַּדָּֽיו׃

<a target = '_blank' href='https://hatanach.geulah.org.il/verse/citation.php?verse=Num4:12'/> (4:12)</a>וְלָֽקְחוּ֩ אֶת־כָּל־כְּלֵ֨י הַשָּׁרֵ֜ת אֲשֶׁ֧ר יְשָֽׁרְתוּ־בָ֣ם בַּקֹּ֗דֶשׁ וְנָֽתְנוּ֙ אֶל־בֶּ֣גֶד תְּכֵ֔לֶת וְכִסּ֣וּ אֹותָ֔ם בְּמִכְסֵ֖ה עֹ֣ור תָּ֑חַשׁ וְנָֽתְנ֖וּ עַל־הַמֹּֽוט׃

<a target = '_blank' href='https://hatanach.geulah.org.il/verse/citation.php?verse=Num4:13'/> (4:13)</a>וְדִשְּׁנ֖וּ אֶת־הַמִּזְבֵּ֑חַ וּפָֽרְשׂ֣וּ עָלָ֔יו בֶּ֖גֶד אַרְגָּמָֽן׃

<a target = '_blank' href='https://hatanach.geulah.org.il/verse/citation.php?verse=Num4:14'/> (4:14)</a>וְנָֽתְנ֣וּ עָ֠לָיו אֶת־כָּל־כֵּלָ֞יו אֲשֶׁ֣ר יְשָֽׁרְת֧וּ עָלָ֣יו בָּהֶ֗ם אֶת־הַמַּחְתֹּ֤ת אֶת־הַמִּזְלָגֹת֙ וְאֶת־הַיָּעִ֣ים וְאֶת־הַמִּזְרָקֹ֔ת כֹּ֖ל כְּלֵ֣י הַמִּזְבֵּ֑חַ וּפָֽרְשׂ֣וּ עָלָ֗יו כְּס֛וּי עֹ֥ור תַּ֖חַשׁ וְשָׂמ֥וּ בַדָּֽיו׃

<a target = '_blank' href='https://hatanach.geulah.org.il/verse/citation.php?verse=Num4:15'/> (4:15)</a>וְכִלָּ֣ה אַֽהֲרֹ֣ן וּ֠בָנָיו לְכַסֹּ֨ת אֶת־הַקֹּ֜דֶשׁ וְאֶת־כָּל־כְּלֵ֣י הַקֹּדֶשׁ֮ בִּנְסֹ֣עַ הַמַּֽחֲנֶה֒ וְאַֽחֲרֵי־כֵ֗ן יָבֹ֤אוּ בְנֵֽי־קְהָת֙ לָשֵׂ֔את וְלֹֽא־יִגְּע֥וּ אֶל־הַקֹּ֖דֶשׁ וָמֵ֑תוּ אֵ֛לֶּה מַשָּׂ֥א בְנֵֽי־קְהָ֖ת בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:16'/> (4:16)</a>וּפְקֻדַּ֞ת אֶלְעָזָ֣ר ׀ בֶּן־אַֽהֲרֹ֣ן הַכֹּהֵ֗ן שֶׁ֤מֶן הַמָּאֹור֙ וּקְטֹ֣רֶת הַסַּמִּ֔ים וּמִנְחַ֥ת הַתָּמִ֖יד וְשֶׁ֣מֶן הַמִּשְׁחָ֑ה פְּקֻדַּ֗ת כָּל־הַמִּשְׁכָּן֙ וְכָל־אֲשֶׁר־בֹּ֔ו בְּקֹ֖דֶשׁ וּבְכֵלָֽיו׃ פ

<a target = '_blank' href='https://hatanach.geulah.org.il/verse/citation.php?verse=Num4:17'/> (4:17)</a>וַיְדַבֵּ֣ר יְהוָֹ֔ה אֶל־משֶׁ֥ה וְאֶֽל־אַֽהֲרֹ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num4:18'/> (4:18)</a>אַל־תַּכְרִ֕יתוּ אֶת־שֵׁ֖בֶט מִשְׁפְּחֹ֣ת הַקְּהָתִ֑י מִתֹּ֖וךְ הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num4:19'/> (4:19)</a>וְזֹ֣את ׀ עֲשׂ֣וּ לָהֶ֗ם וְחָיוּ֙ וְלֹ֣א יָמֻ֔תוּ בְּגִשְׁתָּ֖ם אֶת־קֹ֣דֶשׁ הַקֳּדָשִׁ֑ים אַֽהֲרֹ֤ן וּבָנָיו֙ יָבֹ֔אוּ וְשָׂמ֣וּ אֹותָ֗ם אִ֥ישׁ אִ֛ישׁ עַל־עֲבֹֽדָתֹ֖ו וְאֶל־מַשָּׂאֹֽו׃

<a target = '_blank' href='https://hatanach.geulah.org.il/verse/citation.php?verse=Num4:20'/> (4:20)</a>וְלֹֽא־יָבֹ֧אוּ לִרְאֹ֛ות כְּבַלַּ֥ע אֶת־הַקֹּ֖דֶשׁ וָמֵֽתוּ׃ פ

<a target = '_blank' href='https://hatanach.geulah.org.il/verse/citation.php?verse=Num4:21'/> (4:21)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num4:22'/> (4:22)</a>נָשׂ֗א אֶת־רֹ֛אשׁ בְּנֵ֥י גֵֽרְשֹׁ֖ון גַּם־הֵ֑ם לְבֵ֥ית אֲבֹתָ֖ם לְמִשְׁפְּחֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:23'/> (4:23)</a>מִבֶּן֩ שְׁלשִׁ֨ים שָׁנָ֜ה וָמַ֗עְלָה עַ֛ד בֶּן־חֲמִשִּׁ֥ים שָׁנָ֖ה תִּפְקֹ֣ד אֹותָ֑ם כָּל־הַבָּא֙ לִצְבֹ֣א צָבָ֔א לַֽעֲבֹ֥ד עֲבֹדָ֖ה בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:24'/> (4:24)</a>זֹ֣את עֲבֹדַ֔ת מִשְׁפְּחֹ֖ת הַגֵּֽרְשֻׁנִּ֑י לַֽעֲבֹ֖ד וּלְמַשָּֽׂא׃

<a target = '_blank' href='https://hatanach.geulah.org.il/verse/citation.php?verse=Num4:25'/> (4:25)</a>וְנָ֨שְׂא֜וּ אֶת־יְרִיעֹ֤ת הַמִּשְׁכָּן֙ וְאֶת־אֹ֣הֶל מֹועֵ֔ד מִכְסֵ֕הוּ וּמִכְסֵ֛ה הַתַּ֥חַשׁ אֲשֶׁר־עָלָ֖יו מִלְמָ֑עְלָה וְאֶ֨ת־מָסַ֔ךְ פֶּ֖תַח אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:26'/> (4:26)</a>וְאֵת֩ קַלְעֵ֨י הֶֽחָצֵ֜ר וְאֶת־מָסַ֣ךְ ׀ פֶּ֣תַח ׀ שַׁ֣עַר הֶֽחָצֵ֗ר אֲשֶׁ֨ר עַל־הַמִּשְׁכָּ֤ן וְעַל־הַמִּזְבֵּחַ֙ סָבִ֔יב וְאֵת֙ מֵ֣יתְרֵיהֶ֔ם וְאֶת־כָּל־כְּלֵ֖י עֲבֹֽדָתָ֑ם וְאֵ֨ת כָּל־אֲשֶׁ֧ר יֵֽעָשֶׂ֛ה לָהֶ֖ם וְעָבָֽדוּ׃

<a target = '_blank' href='https://hatanach.geulah.org.il/verse/citation.php?verse=Num4:27'/> (4:27)</a>עַל־פִּי֩ אַֽהֲרֹ֨ן וּבָנָ֜יו תִּהְיֶ֗ה כָּל־עֲבֹדַת֙ בְּנֵ֣י הַגֵּֽרְשֻׁנִּ֔י לְכָל־מַשָּׂאָ֔ם וּלְכֹ֖ל עֲבֹֽדָתָ֑ם וּפְקַדְתֶּ֤ם עֲלֵהֶם֙ בְּמִשְׁמֶ֔רֶת אֵ֖ת כָּל־מַשָּׂאָֽם׃

<a target = '_blank' href='https://hatanach.geulah.org.il/verse/citation.php?verse=Num4:28'/> (4:28)</a>זֹ֣את עֲבֹדַ֗ת מִשְׁפְּחֹ֛ת בְּנֵ֥י הַגֵּֽרְשֻׁנִּ֖י בְּאֹ֣הֶל מֹועֵ֑ד וּמִ֨שְׁמַרְתָּ֔ם בְּיַד֙ אִֽיתָמָ֔ר בֶּן־אַֽהֲרֹ֖ן הַכֹּהֵֽן׃ ס

<a target = '_blank' href='https://hatanach.geulah.org.il/verse/citation.php?verse=Num4:29'/> (4:29)</a>בְּנֵ֖י מְרָרִ֑י לְמִשְׁפְּחֹתָ֥ם לְבֵֽית־אֲבֹתָ֖ם תִּפְקֹ֥ד אֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:30'/> (4:30)</a>מִבֶּן֩ שְׁלשִׁ֨ים שָׁנָ֜ה וָמַ֗עְלָה וְעַ֛ד בֶּן־חֲמִשִּׁ֥ים שָׁנָ֖ה תִּפְקְדֵ֑ם כָּל־הַבָּא֙ לַצָּבָ֔א לַֽעֲבֹ֕ד אֶת־עֲבֹדַ֖ת אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:31'/> (4:31)</a>וְזֹאת֙ מִשְׁמֶ֣רֶת מַשָּׂאָ֔ם לְכָל־עֲבֹֽדָתָ֖ם בְּאֹ֣הֶל מֹועֵ֑ד קַרְשֵׁי֙ הַמִּשְׁכָּ֔ן וּבְרִיחָ֖יו וְעַמּוּדָ֥יו וַֽאֲדָנָֽיו׃

<a target = '_blank' href='https://hatanach.geulah.org.il/verse/citation.php?verse=Num4:32'/> (4:32)</a>וְעַמּוּדֵי֩ הֶֽחָצֵ֨ר סָבִ֜יב וְאַדְנֵיהֶ֗ם וִיתֵֽדֹתָם֙ וּמֵ֣יתְרֵיהֶ֔ם לְכָ֨ל־כְּלֵיהֶ֔ם וּלְכֹ֖ל עֲבֹֽדָתָ֑ם וּבְשֵׁמֹ֣ת תִּפְקְד֔וּ אֶת־כְּלֵ֖י מִשְׁמֶ֥רֶת מַשָּׂאָֽם׃

<a target = '_blank' href='https://hatanach.geulah.org.il/verse/citation.php?verse=Num4:33'/> (4:33)</a>זֹ֣את עֲבֹדַ֗ת מִשְׁפְּחֹת֙ בְּנֵ֣י מְרָרִ֔י לְכָל־עֲבֹֽדָתָ֖ם בְּאֹ֣הֶל מֹועֵ֑ד בְּיַד֙ אִ֣יתָמָ֔ר בֶּן־אַֽהֲרֹ֖ן הַכֹּהֵֽן׃

<a target = '_blank' href='https://hatanach.geulah.org.il/verse/citation.php?verse=Num4:34'/> (4:34)</a>וַיִּפְקֹ֨ד משֶׁ֧ה וְאַֽהֲרֹ֛ן וּנְשִׂיאֵ֥י הָֽעֵדָ֖ה אֶת־בְּנֵ֣י הַקְּהָתִ֑י לְמִשְׁפְּחֹתָ֖ם וּלְבֵ֥ית אֲבֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:35'/> (4:35)</a>מִבֶּ֨ן שְׁלשִׁ֤ים שָׁנָה֙ וָמַ֔עְלָה וְעַ֖ד בֶּן־חֲמִשִּׁ֣ים שָׁנָ֑ה כָּל־הַבָּא֙ לַצָּבָ֔א לַֽעֲבֹדָ֖ה בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:36'/> (4:36)</a>וַיִּֽהְי֥וּ פְקֻֽדֵיהֶ֖ם לְמִשְׁפְּחֹתָ֑ם אַלְפַּ֕יִם שְׁבַ֥ע מֵאֹ֖ות וַֽחֲמִשִּֽׁים׃

<a target = '_blank' href='https://hatanach.geulah.org.il/verse/citation.php?verse=Num4:37'/> (4:37)</a>אֵ֤לֶּה פְקוּדֵי֙ מִשְׁפְּחֹ֣ת הַקְּהָתִ֔י כָּל־הָֽעֹבֵ֖ד בְּאֹ֣הֶל מֹועֵ֑ד אֲשֶׁ֨ר פָּקַ֤ד משֶׁה֙ וְאַֽהֲרֹ֔ן עַל־פִּ֥י יְהוָֹ֖ה בְּיַד־משֶֽׁה׃ ס

<a target = '_blank' href='https://hatanach.geulah.org.il/verse/citation.php?verse=Num4:38'/> (4:38)</a>וּפְקוּדֵ֖י בְּנֵ֣י גֵֽרְשֹׁ֑ון לְמִשְׁפְּחֹותָ֖ם וּלְבֵ֥ית אֲבֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:39'/> (4:39)</a>מִבֶּ֨ן שְׁלשִׁ֤ים שָׁנָה֙ וָמַ֔עְלָה וְעַ֖ד בֶּן־חֲמִשִּׁ֣ים שָׁנָ֑ה כָּל־הַבָּא֙ לַצָּבָ֔א לַֽעֲבֹדָ֖ה בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:40'/> (4:40)</a>וַיִּֽהְיוּ֙ פְּקֻ֣דֵיהֶ֔ם לְמִשְׁפְּחֹתָ֖ם לְבֵ֣ית אֲבֹתָ֑ם אַלְפַּ֕יִם וְשֵׁ֥שׁ מֵאֹ֖ות וּשְׁלשִֽׁים׃

<a target = '_blank' href='https://hatanach.geulah.org.il/verse/citation.php?verse=Num4:41'/> (4:41)</a>אֵ֣לֶּה פְקוּדֵ֗י מִשְׁפְּחֹת֙ בְּנֵ֣י גֵֽרְשֹׁ֔ון כָּל־הָֽעֹבֵ֖ד בְּאֹ֣הֶל מֹועֵ֑ד אֲשֶׁ֨ר פָּקַ֥ד משֶׁ֛ה וְאַֽהֲרֹ֖ן עַל־פִּ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num4:42'/> (4:42)</a>וּפְקוּדֵ֕י מִשְׁפְּחֹ֖ת בְּנֵ֣י מְרָרִ֑י לְמִשְׁפְּחֹתָ֖ם לְבֵ֥ית אֲבֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:43'/> (4:43)</a>מִבֶּ֨ן שְׁלשִׁ֤ים שָׁנָה֙ וָמַ֔עְלָה וְעַ֖ד בֶּן־חֲמִשִּׁ֣ים שָׁנָ֑ה כָּל־הַבָּא֙ לַצָּבָ֔א לַֽעֲבֹדָ֖ה בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:44'/> (4:44)</a>וַיִּֽהְי֥וּ פְקֻֽדֵיהֶ֖ם לְמִשְׁפְּחֹתָ֑ם שְׁל֥שֶׁת אֲלָפִ֖ים וּמָאתָֽיִם׃

<a target = '_blank' href='https://hatanach.geulah.org.il/verse/citation.php?verse=Num4:45'/> (4:45)</a>אֵ֣לֶּה פְקוּדֵ֔י מִשְׁפְּחֹ֖ת בְּנֵ֣י מְרָרִ֑י אֲשֶׁ֨ר פָּקַ֤ד משֶׁה֙ וְאַֽהֲרֹ֔ן עַל־פִּ֥י יְהוָֹ֖ה בְּיַד־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num4:46'/> (4:46)</a>כָּל־הַפְּקֻדִ֡ים אֲשֶׁר֩ פָּקַ֨ד משֶׁ֧ה וְאַֽהֲרֹ֛ן וּנְשִׂיאֵ֥י יִשְׂרָאֵ֖ל אֶת־הַֽלְוִיִּ֑ם לְמִשְׁפְּחֹתָ֖ם וּלְבֵ֥ית אֲבֹתָֽם׃

<a target = '_blank' href='https://hatanach.geulah.org.il/verse/citation.php?verse=Num4:47'/> (4:47)</a>מִבֶּ֨ן שְׁלשִׁ֤ים שָׁנָה֙ וָמַ֔עְלָה וְעַ֖ד בֶּן־חֲמִשִּׁ֣ים שָׁנָ֑ה כָּל־הַבָּ֗א לַֽעֲבֹ֨ד עֲבֹדַ֧ת עֲבֹדָ֛ה וַֽעֲבֹדַ֥ת מַשָּׂ֖א בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num4:48'/> (4:48)</a>וַיִּֽהְי֖וּ פְּקֻֽדֵיהֶ֑ם שְׁמֹנַ֣ת אֲלָפִ֔ים וַֽחֲמֵ֥שׁ מֵאֹ֖ות וּשְׁמֹנִֽים׃

<a target = '_blank' href='https://hatanach.geulah.org.il/verse/citation.php?verse=Num4:49'/> (4:49)</a>עַל־פִּ֨י יְהוָֹ֜ה פָּקַ֤ד אֹותָם֙ בְּיַד־משֶׁ֔ה אִ֥ישׁ אִ֛ישׁ עַל־עֲבֹֽדָתֹ֖ו וְעַל־מַשָּׂאֹ֑ו וּפְקֻדָ֕יו אֲשֶׁ֯ר־צִוָּ֥ה יְהוָֹ֖ה אֶת־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num5:1'/> (5:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num5:2'/> (5:2)</a>צַ֚ו אֶת־בְּנֵ֣י יִשְׂרָאֵ֔ל וִֽישַׁלְּחוּ֙ מִן־הַמַּֽחֲנֶ֔ה כָּל־צָר֖וּעַ וְכָל־זָ֑ב וְכֹ֖ל טָמֵ֥א לָנָֽפֶשׁ׃

<a target = '_blank' href='https://hatanach.geulah.org.il/verse/citation.php?verse=Num5:3'/> (5:3)</a>מִזָּכָ֤ר עַד־נְקֵבָה֙ תְּשַׁלֵּ֔חוּ אֶל־מִח֥וּץ לַמַּֽחֲנֶ֖ה תְּשַׁלְּח֑וּם וְלֹ֤א יְטַמְּאוּ֙ אֶת־מַ֣חֲנֵיהֶ֔ם אֲשֶׁ֥ר אֲנִ֖י שֹׁכֵ֥ן בְּתֹוכָֽם׃

<a target = '_blank' href='https://hatanach.geulah.org.il/verse/citation.php?verse=Num5:4'/> (5:4)</a>וַיַּֽעֲשׂוּ־כֵן֙ בְּנֵ֣י יִשְׂרָאֵ֔ל וַיְשַׁלְּח֣וּ אֹותָ֔ם אֶל־מִח֖וּץ לַמַּֽחֲנֶ֑ה כַּֽאֲשֶׁ֨ר דִּבֶּ֤ר יְהוָֹה֙ אֶל־משֶׁ֔ה כֵּ֥ן עָשׂ֖וּ בְּנֵ֥י יִשְׂרָאֵֽל׃ פ

<a target = '_blank' href='https://hatanach.geulah.org.il/verse/citation.php?verse=Num5:5'/> (5:5)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num5:6'/> (5:6)</a>דַּבֵּר֮ אֶל־בְּנֵ֣י יִשְׂרָאֵל֒ אִ֣ישׁ אֹֽו־אִשָּׁ֗ה כִּ֤י יַֽעֲשׂוּ֙ מִכָּל־חַטֹּ֣את הָֽאָדָ֔ם לִמְעֹ֥ל מַ֖עַל בַּֽיהוָֹ֑ה וְאָֽשְׁמָ֖ה הַנֶּ֥פֶשׁ הַהִֽוא׃

<a target = '_blank' href='https://hatanach.geulah.org.il/verse/citation.php?verse=Num5:7'/> (5:7)</a>וְהִתְוַדּ֗וּ אֶת־חַטָּאתָם֮ אֲשֶׁ֣ר עָשׂוּ֒ וְהֵשִׁ֤יב אֶת־אֲשָׁמֹו֙ בְּרֹאשֹׁ֔ו וַֽחֲמִֽישִׁתֹ֖ו יֹסֵ֣ף עָלָ֑יו וְנָתַ֕ן לַֽאֲשֶׁ֖ר אָשַׁ֥ם לֹֽו׃

<a target = '_blank' href='https://hatanach.geulah.org.il/verse/citation.php?verse=Num5:8'/> (5:8)</a>וְאִם־אֵ֨ין לָאִ֜ישׁ גֹּאֵ֗ל לְהָשִׁ֤יב הָֽאָשָׁם֙ אֵלָ֔יו הָֽאָשָׁ֛ם הַמּוּשָׁ֥ב לַֽיהוָֹֹ֖ה לַכֹּהֵ֑ן מִלְּבַ֗ד אֵ֚יל הַכִּפֻּרִ֔ים אֲשֶׁ֥ר יְכַפֶּר־בֹּ֖ו עָלָֽיו׃

<a target = '_blank' href='https://hatanach.geulah.org.il/verse/citation.php?verse=Num5:9'/> (5:9)</a>וְכָל־תְּרוּמָ֞ה לְכָל־קָדְשֵׁ֧י בְנֵֽי־יִשְׂרָאֵ֛ל אֲשֶׁר־יַקְרִ֥יבוּ לַכֹּהֵ֖ן לֹ֥ו יִֽהְיֶֽה׃

<a target = '_blank' href='https://hatanach.geulah.org.il/verse/citation.php?verse=Num5:10'/> (5:10)</a>וְאִ֥ישׁ אֶת־קֳדָשָׁ֖יו לֹ֣ו יִהְי֑וּ אִ֛ישׁ אֲשֶׁר־יִתֵּ֥ן לַכֹּהֵ֖ן לֹ֥ו יִֽהְיֶֽה׃ פ

<a target = '_blank' href='https://hatanach.geulah.org.il/verse/citation.php?verse=Num5:11'/> (5:11)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num5:12'/> (5:12)</a>דַּבֵּר֙ אֶל־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם אִ֥ישׁ אִישׁ֙ כִּֽי־תִשְׂטֶ֣ה אִשְׁתֹּ֔ו וּמָֽעֲלָ֥ה בֹ֖ו מָֽעַל׃

<a target = '_blank' href='https://hatanach.geulah.org.il/verse/citation.php?verse=Num5:13'/> (5:13)</a>וְשָׁכַ֨ב אִ֣ישׁ אֹתָהּ֮ שִׁכְבַת־זֶרַע֒ וְנֶעְלַם֙ מֵֽעֵינֵ֣י אִישָׁ֔הּ וְנִסְתְּרָ֖ה וְהִ֣יא נִטְמָ֑אָה וְעֵד֙ אֵ֣ין בָּ֔הּ וְהִ֖וא לֹ֥א נִתְפָּֽשָׂה׃

<a target = '_blank' href='https://hatanach.geulah.org.il/verse/citation.php?verse=Num5:14'/> (5:14)</a>וְעָבַ֨ר עָלָ֧יו רֽוּחַ־קִנְאָ֛ה וְקִנֵּ֥א אֶת־אִשְׁתֹּ֖ו וְהִ֣וא נִטְמָ֑אָה אֹֽו־עָבַ֨ר עָלָ֤יו רֽוּחַ־קִנְאָה֙ וְקִנֵּ֣א אֶת־אִשְׁתֹּ֔ו וְהִ֖יא לֹ֥א נִטְמָֽאָה׃

<a target = '_blank' href='https://hatanach.geulah.org.il/verse/citation.php?verse=Num5:15'/> (5:15)</a>וְהֵבִ֨יא הָאִ֣ישׁ אֶת־אִשְׁתֹּו֮ אֶל־הַכֹּהֵן֒ וְהֵבִ֤יא אֶת־קָרְבָּנָהּ֙ עָלֶ֔יהָ עֲשִׂירִ֥ת הָֽאֵיפָ֖ה קֶ֣מַח שְׂעֹרִ֑ים לֹֽא־יִצֹֿ֙ק עָלָ֜יו שֶׁ֗מֶן וְלֹֽא־יִתֵּ֤ן עָלָיו֙ לְבֹנָ֔ה כִּֽי־מִנְחַ֤ת קְנָאֹת֙ ה֔וּא מִנְחַ֥ת זִכָּרֹ֖ון מַזְכֶּ֥רֶת עָוֹֽן׃

<a target = '_blank' href='https://hatanach.geulah.org.il/verse/citation.php?verse=Num5:16'/> (5:16)</a>וְהִקְרִ֥יב אֹתָ֖הּ הַכֹּהֵ֑ן וְהֶֽעֱמִדָ֖הּ לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num5:17'/> (5:17)</a>וְלָקַ֧ח הַכֹּהֵ֛ן מַ֥יִם קְדשִׁ֖ים בִּכְלִי־חָ֑רֶשׂ וּמִן־הֶֽעָפָ֗ר אֲשֶׁ֤ר יִֽהְיֶה֙ בְּקַרְקַ֣ע הַמִּשְׁכָּ֔ן יִקַּ֥ח הַכֹּהֵ֖ן וְנָתַ֥ן אֶל־הַמָּֽיִם׃

<a target = '_blank' href='https://hatanach.geulah.org.il/verse/citation.php?verse=Num5:18'/> (5:18)</a>וְהֶֽעֱמִ֨יד הַכֹּהֵ֥ן אֶת־הָֽאִשָּׁה֮ לִפְנֵ֣י יְהוָֹה֒ וּפָרַע֙ אֶת־רֹ֣אשׁ הָֽאִשָּׁ֔ה וְנָתַ֣ן עַל־כַּפֶּ֗יהָ אֵ֚ת מִנְחַ֣ת הַזִּכָּרֹ֔ון מִנְחַ֥ת קְנָאֹ֖ת הִ֑וא וּבְיַ֤ד הַכֹּהֵן֙ יִֽהְי֔וּ מֵ֥י הַמָּרִ֖ים הַֽמְֿאָֽרֲרִֽים׃

<a target = '_blank' href='https://hatanach.geulah.org.il/verse/citation.php?verse=Num5:19'/> (5:19)</a>וְהִשְׁבִּ֨יעַ אֹתָ֜הּ הַכֹּהֵ֗ן וְאָמַ֤ר אֶל־הָֽאִשָּׁה֙ אִם־לֹ֨א שָׁכַ֥ב אִישׁ֙ אֹתָ֔ךְ וְאִם־לֹ֥א שָׂטִ֛ית טֻמְאָ֖ה תַּ֣חַת אִישֵׁ֑ךְ הִנָּקִ֕י מִמֵּ֛י הַמָּרִ֥ים הַֽמְֿאָֽרֲרִ֖ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Num5:20'/> (5:20)</a>וְאַ֗תְּ כִּ֥י שָׂטִ֛ית תַּ֥חַת אִישֵׁ֖ךְ וְכִ֣י נִטְמֵ֑את וַיִּתֵּ֨ן אִ֥ישׁ בָּךְ֙ אֶת־שְׁכָבְתֹּ֔ו מִבַּלְעֲדֵ֖י אִישֵֽׁךְ׃

<a target = '_blank' href='https://hatanach.geulah.org.il/verse/citation.php?verse=Num5:21'/> (5:21)</a>וְהִשְׁבִּ֨יעַ הַכֹּהֵ֥ן אֶת־הָֽאִשָּׁה֮ בִּשְׁבֻעַ֣ת הָֽאָלָה֒ וְאָמַ֤ר הַכֹּהֵן֙ לָֽאִשָּׁ֔ה יִתֵּ֨ן יְהוָֹ֥ה אֹותָ֛ךְ לְאָלָ֥ה וְלִשְׁבֻעָ֖ה בְּתֹ֣וךְ עַמֵּ֑ךְ בְּתֵ֨ת יְהוָֹ֤ה אֶת־יְרֵכֵךְ֙ נֹפֶ֔לֶת וְאֶת־בִּטְנֵ֖ךְ צָבָֽה׃

<a target = '_blank' href='https://hatanach.geulah.org.il/verse/citation.php?verse=Num5:22'/> (5:22)</a>וּ֠בָאוּ הַמַּ֨יִם הַֽמְֿאָרְרִ֤ים הָאֵ֙לֶּה֙ בְּֽמֵעַ֔יִךְ לַצְבֹּ֥ות בֶּ֖טֶן וְלַנְפִּ֣ל יָרֵ֑ךְ וְאָֽמְרָ֥ה הָֽאִשָּׁ֖ה אָמֵ֥ן ׀ אָמֵֽן׃

<a target = '_blank' href='https://hatanach.geulah.org.il/verse/citation.php?verse=Num5:23'/> (5:23)</a>וְ֠כָתַב אֶת־הָֽאָלֹ֥ת הָאֵ֛לֶּה הַכֹּהֵ֖ן בַּסֵּ֑פֶר וּמָחָ֖ה אֶל־מֵ֥י הַמָּרִֽים׃

<a target = '_blank' href='https://hatanach.geulah.org.il/verse/citation.php?verse=Num5:24'/> (5:24)</a>וְהִשְׁקָה֙ אֶת־הָ֣אִשָּׁ֔ה אֶת־מֵ֥י הַמָּרִ֖ים הַֽמְֿאָֽרֲרִ֑ים וּבָ֥אוּ בָ֛הּ הַמַּ֥יִם הַֽמְֿאָֽרֲרִ֖ים לְמָרִֽים׃

<a target = '_blank' href='https://hatanach.geulah.org.il/verse/citation.php?verse=Num5:25'/> (5:25)</a>וְלָקַ֤ח הַכֹּהֵן֙ מִיַּ֣ד הָֽאִשָּׁ֔ה אֵ֖ת מִנְחַ֣ת הַקְּנָאֹ֑ת וְהֵנִ֤יף אֶת־הַמִּנְחָה֙ לִפְנֵ֣י יְהוָֹ֔ה וְהִקְרִ֥יב אֹתָ֖הּ אֶל־הַמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num5:26'/> (5:26)</a>וְקָמַ֨ץ הַכֹּהֵ֤ן מִן־הַמִּנְחָה֙ אֶת־אַזְכָּ֣רָתָ֔הּ וְהִקְטִ֖יר הַמִּזְבֵּ֑חָה וְאַחַ֛ר יַשְׁקֶ֥ה אֶת־הָֽאִשָּׁ֖ה אֶת־הַמָּֽיִם׃

<a target = '_blank' href='https://hatanach.geulah.org.il/verse/citation.php?verse=Num5:27'/> (5:27)</a>וְהִשְׁקָ֣הּ אֶת־הַמַּ֗יִם וְהָֽיְתָ֣ה אִם־נִטְמְאָה֮ וַתִּמְעֹ֣ל מַ֣עַל בְּאִישָׁהּ֒ וּבָ֨אוּ בָ֜הּ הַמַּ֤יִם הַֽמְֿאָֽרְרִים֙ לְמָרִ֔ים וְצָֽבְתָ֣ה בִטְנָ֔הּ וְנָֽפְלָ֖ה יְרֵכָ֑הּ וְהָֽיְתָ֧ה הָֽאִשָּׁ֛ה לְאָלָ֖ה בְּקֶ֥רֶב עַמָּֽהּ׃

<a target = '_blank' href='https://hatanach.geulah.org.il/verse/citation.php?verse=Num5:28'/> (5:28)</a>וְאִם־לֹ֤א נִטְמְאָה֙ הָֽאִשָּׁ֔ה וּטְהֹרָ֖ה הִ֑וא וְנִקְּתָ֖ה וְנִזְרְעָ֥ה זָֽרַע׃

<a target = '_blank' href='https://hatanach.geulah.org.il/verse/citation.php?verse=Num5:29'/> (5:29)</a>זֹ֥את תֹּורַ֖ת הַקְּנָאֹ֑ת אֲשֶׁ֨ר תִּשְׂטֶ֥ה אִשָּׁ֛ה תַּ֥חַת אִישָׁ֖הּ וְנִטְמָֽאָה׃

<a target = '_blank' href='https://hatanach.geulah.org.il/verse/citation.php?verse=Num5:30'/> (5:30)</a>אֹ֣ו אִ֗ישׁ אֲשֶׁ֨ר תַּֽעֲבֹ֥ר עָלָ֛יו ר֥וּחַ קִנְאָ֖ה וְקִנֵּ֣א אֶת־אִשְׁתֹּ֑ו וְהֶֽעֱמִ֤יד אֶת־הָֽאִשָּׁה֙ לִפְנֵ֣י יְהוָֹ֔ה וְעָ֤שָׂה לָהּ֙ הַכֹּהֵ֔ן אֵ֥ת כָּל־הַתֹּורָ֖ה הַזֹּֽאת׃

<a target = '_blank' href='https://hatanach.geulah.org.il/verse/citation.php?verse=Num5:31'/> (5:31)</a>וְנִקָּ֥ה הָאִ֖ישׁ מֵֽעָוֹ֑ן וְהָֽאִשָּׁ֣ה הַהִ֔וא תִּשָּׂ֖א אֶת־עֲוֹנָֽהּ׃ פ

<a target = '_blank' href='https://hatanach.geulah.org.il/verse/citation.php?verse=Num6:1'/> (6:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num6:2'/> (6:2)</a>דַּבֵּר֙ אֶל־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם אִ֣ישׁ אֹֽו־אִשָּׁ֗ה כִּ֤י יַפְלִא֙ לִנְדֹּר֙ נֶ֣דֶר נָזִ֔יר לְהַזִּ֖יר לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num6:3'/> (6:3)</a>מִיַּ֤יִן וְשֵׁכָר֙ יַזִּ֔יר חֹ֥מֶץ יַ֛יִן וְחֹ֥מֶץ שֵׁכָ֖ר לֹ֣א יִשְׁתֶּ֑ה וְכָל־מִשְׁרַ֤ת עֲנָבִים֙ לֹ֣א יִשְׁתֶּ֔ה וַֽעֲנָבִ֛ים לַחִ֥ים וִֽיבֵשִׁ֖ים לֹ֥א יֹאכֵֽל׃

<a target = '_blank' href='https://hatanach.geulah.org.il/verse/citation.php?verse=Num6:4'/> (6:4)</a>כֹּ֖ל יְמֵ֣י נִזְרֹ֑ו מִכֹּל֩ אֲשֶׁ֨ר יֵֽעָשֶׂ֜ה מִגֶּ֣פֶן הַיַּ֗יִן מֵֽחַרְצַנִּ֛ים וְעַד־זָ֖ג לֹ֥א יֹאכֵֽל׃

<a target = '_blank' href='https://hatanach.geulah.org.il/verse/citation.php?verse=Num6:5'/> (6:5)</a>כָּל־יְמֵי֙ נֶ֣דֶר נִזְרֹ֔ו תַּ֖עַר לֹא־יַֽעֲבֹ֣ר עַל־רֹאשֹׁ֑ו עַד־מְלֹ֨את הַיָּמִ֜ם אֲשֶׁר־יַזִּ֤יר לַֽיהוָֹה֙ קָד֣שׁ יִֽהְיֶ֔ה גַּדֵּ֥ל פֶּ֖רַע שְׂעַ֥ר רֹאשֹֽׁו׃

<a target = '_blank' href='https://hatanach.geulah.org.il/verse/citation.php?verse=Num6:6'/> (6:6)</a>כָּל־יְמֵ֥י הַזִּירֹ֖ו לַֽיהוָֹ֑ה עַל־נֶ֥פֶשׁ מֵ֖ת לֹ֥א יָבֹֽא׃

<a target = '_blank' href='https://hatanach.geulah.org.il/verse/citation.php?verse=Num6:7'/> (6:7)</a>לְאָבִ֣יו וּלְאִמֹּ֗ו לְאָחִיו֙ וּלְאַ֣חֹתֹ֔ו לֹֽא־יִטַּמָּ֥א לָהֶ֖ם בְּמֹתָ֑ם כִּ֛י נֵ֥זֶר אֱלֹהָ֖יו עַל־רֹאשֹֽׁו׃

<a target = '_blank' href='https://hatanach.geulah.org.il/verse/citation.php?verse=Num6:8'/> (6:8)</a>כֹּ֖ל יְמֵ֣י נִזְרֹ֑ו קָד֥שׁ ה֖וּא לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num6:9'/> (6:9)</a>וְכִֽי־יָמ֨וּת מֵ֤ת עָלָיו֙ בְּפֶ֣תַע פִּתְאֹ֔ם וְטִמֵּ֖א רֹ֣אשׁ נִזְרֹ֑ו וְגִלַּ֤ח רֹאשֹׁו֙ בְּיֹ֣ום טָֽהֳרָתֹ֔ו בַּיֹּ֥ום הַשְּׁבִיעִ֖י יְגַלְּחֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Num6:10'/> (6:10)</a>וּבַיֹּ֣ום הַשְּׁמִינִ֗י יָבִא֙ שְׁתֵּ֣י תֹרִ֔ים אֹ֥ו שְׁנֵ֖י בְּנֵ֣י יֹונָ֑ה אֶל־הַכֹּהֵ֔ן אֶל־פֶּ֖תַח אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num6:11'/> (6:11)</a>וְעָשָׂ֣ה הַכֹּהֵ֗ן אֶחָ֤ד לְחַטָּאת֙ וְאֶחָ֣ד לְעֹלָ֔ה וְכִפֶּ֣ר עָלָ֔יו מֵֽאֲשֶׁ֥ר חָטָ֖א עַל־הַנָּ֑פֶשׁ וְקִדַּ֥שׁ אֶת־רֹאשֹׁ֖ו בַּיֹּ֥ום הַהֽוּא׃

<a target = '_blank' href='https://hatanach.geulah.org.il/verse/citation.php?verse=Num6:12'/> (6:12)</a>וְהִזִּ֤יר לַֽיהוָֹה֙ אֶת־יְמֵ֣י נִזְרֹ֔ו וְהֵבִ֛יא כֶּ֥בֶשׂ בֶּן־שְׁנָתֹ֖ו לְאָשָׁ֑ם וְהַיָּמִ֤ים הָרִֽאשֹׁנִים֙ יִפְּל֔וּ כִּ֥י טָמֵ֖א נִזְרֹֽו׃

<a target = '_blank' href='https://hatanach.geulah.org.il/verse/citation.php?verse=Num6:13'/> (6:13)</a>וְזֹ֥את תֹּורַ֖ת הַנָּזִ֑יר בְּיֹ֗ום מְלֹאת֙ יְמֵ֣י נִזְרֹ֔ו יָבִ֣יא אֹתֹ֔ו אֶל־פֶּ֖תַח אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num6:14'/> (6:14)</a>וְהִקְרִ֣יב אֶת־קָרְבָּנֹ֣ו לַֽיהוָֹ֡ה כֶּבֶשׂ֩ בֶּן־שְׁנָתֹ֨ו תָמִ֤ים אֶחָד֙ לְעֹלָ֔ה וְכַבְשָׂ֨ה אַחַ֧ת בַּת־שְׁנָתָ֛הּ תְּמִימָ֖ה לְחַטָּ֑את וְאַֽיִל־אֶחָ֥ד תָּמִ֖ים לִשְׁלָמִֽים׃

<a target = '_blank' href='https://hatanach.geulah.org.il/verse/citation.php?verse=Num6:15'/> (6:15)</a>וְסַ֣ל מַצֹּ֗ות סֹ֤לֶת חַלֹּת֙ בְּלוּלֹ֣ת בַּשֶּׁ֔מֶן וּרְקִיקֵ֥י מַצֹּ֖ות מְשֻׁחִ֣ים בַּשָּׁ֑מֶן וּמִנְחָתָ֖ם וְנִסְכֵּיהֶֽם׃

<a target = '_blank' href='https://hatanach.geulah.org.il/verse/citation.php?verse=Num6:16'/> (6:16)</a>וְהִקְרִ֥יב הַכֹּהֵ֖ן לִפְנֵ֣י יְהוָֹ֑ה וְעָשָׂ֥ה אֶת־חַטָּאתֹ֖ו וְאֶת־עֹֽלָתֹֽו׃

<a target = '_blank' href='https://hatanach.geulah.org.il/verse/citation.php?verse=Num6:17'/> (6:17)</a>וְאֶת־הָאַ֜יִל יַֽעֲשֶׂ֨ה זֶ֤בַח שְׁלָמִים֙ לַֽיהוָֹ֔ה עַ֖ל סַ֣ל הַמַּצֹּ֑ות וְעָשָׂה֙ הַכֹּהֵ֔ן אֶת־מִנְחָתֹ֖ו וְאֶת־נִסְכֹּֽו׃

<a target = '_blank' href='https://hatanach.geulah.org.il/verse/citation.php?verse=Num6:18'/> (6:18)</a>וְגִלַּ֣ח הַנָּזִ֗יר פֶּ֛תַח אֹ֥הֶל מֹועֵ֖ד אֶת־רֹ֣אשׁ נִזְרֹ֑ו וְלָקַ֗ח אֶת־שְׂעַר֙ רֹ֣אשׁ נִזְרֹ֔ו וְנָתַן֙ עַל־הָאֵ֔שׁ אֲשֶׁר־תַּ֖חַת זֶ֥בַח הַשְּׁלָמִֽים׃

<a target = '_blank' href='https://hatanach.geulah.org.il/verse/citation.php?verse=Num6:19'/> (6:19)</a>וְלָקַ֨ח הַכֹּהֵ֜ן אֶת־הַזְּרֹ֣עַ בְּשֵׁלָה֮ מִן־הָאַיִל֒ וְֽחַלַּ֨ת מַצָּ֤ה אַחַת֙ מִן־הַסַּ֔ל וּרְקִ֥יק מַצָּ֖ה אֶחָ֑ד וְנָתַן֙ עַל־כַּפֵּ֣י הַנָּזִ֔יר אַחַ֖ר הִתְגַּלְּחֹ֥ו אֶת־נִזְרֹֽו׃

<a target = '_blank' href='https://hatanach.geulah.org.il/verse/citation.php?verse=Num6:20'/> (6:20)</a>וְהֵנִיף֩ אֹותָ֨ם הַכֹּהֵ֣ן ׀ תְּנוּפָה֮ לִפְנֵ֣י יְהוָֹה֒ קֹ֤דֶשׁ הוּא֙ לַכֹּהֵ֔ן עַ֚ל חֲזֵ֣ה הַתְּנוּפָ֔ה וְעַ֖ל שֹׁ֣וק הַתְּרוּמָ֑ה וְאַחַ֛ר יִשְׁתֶּ֥ה הַנָּזִ֖יר יָֽיִן׃

<a target = '_blank' href='https://hatanach.geulah.org.il/verse/citation.php?verse=Num6:21'/> (6:21)</a>זֹ֣את תֹּורַ֣ת הַנָּזִיר֮ אֲשֶׁ֣ר יִדֹּר֒ קָרְבָּנֹ֤ו לַֽיהוָֹה֙ עַל־נִזְרֹ֔ו מִלְּבַ֖ד אֲשֶׁר־תַּשִּׂ֣יג יָדֹ֑ו כְּפִ֤י נִדְרֹו֙ אֲשֶׁ֣ר יִדֹּ֔ר כֵּ֣ן יַֽעֲשֶׂ֔ה עַ֖ל תֹּורַ֥ת נִזְרֹֽו׃ פ

<a target = '_blank' href='https://hatanach.geulah.org.il/verse/citation.php?verse=Num6:22'/> (6:22)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num6:23'/> (6:23)</a>דַּבֵּ֤ר אֶל־אַֽהֲרֹן֙ וְאֶל־בָּנָ֣יו לֵאמֹ֔ר כֹּ֥ה תְבָֽרֲכ֖וּ אֶת־בְּנֵ֣י יִשְׂרָאֵ֑ל אָמֹ֖ור לָהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Num6:24'/> (6:24)</a>יְבָֽרֶכְךָ֥ יְהוָֹ֖ה וְיִשְׁמְרֶֽךָ׃ ס

<a target = '_blank' href='https://hatanach.geulah.org.il/verse/citation.php?verse=Num6:25'/> (6:25)</a>יָאֵ֨ר יְהוָֹ֧ה ׀ פָּנָ֛יו אֵלֶ֖יךָ וִֽיחֻנֶּֽךָּ׃ ס

<a target = '_blank' href='https://hatanach.geulah.org.il/verse/citation.php?verse=Num6:26'/> (6:26)</a>יִשָּׂ֨א יְהוָֹ֤ה ׀ פָּנָיו֙ אֵלֶ֔יךָ וְיָשֵׂ֥ם לְךָ֖ שָׁלֹֽום׃ ס

<a target = '_blank' href='https://hatanach.geulah.org.il/verse/citation.php?verse=Num6:27'/> (6:27)</a>וְשָׂמ֥וּ אֶת־שְׁמִ֖י עַל־בְּנֵ֣י יִשְׂרָאֵ֑ל וַֽאֲנִ֖י אֲבָֽרְכֵֽם׃ ס

<a target = '_blank' href='https://hatanach.geulah.org.il/verse/citation.php?verse=Num7:1'/> (7:1)</a>וַיְהִ֡י בְּיֹום֩ כַּלֹּ֨ות משֶׁ֜ה לְהָקִ֣ים אֶת־הַמִּשְׁכָּ֗ן וַיִּמְשַׁ֨ח אֹתֹ֜ו וַיְקַדֵּ֤שׁ אֹתֹו֙ וְאֶת־כָּל־כֵּלָ֔יו וְאֶת־הַמִּזְבֵּ֖חַ וְאֶת־כָּל־כֵּלָ֑יו וַיִּמְשָׁחֵ֖ם וַיְקַדֵּ֥שׁ אֹתָֽם׃

<a target = '_blank' href='https://hatanach.geulah.org.il/verse/citation.php?verse=Num7:2'/> (7:2)</a>וַיַּקְרִ֙יבוּ֙ נְשִׂיאֵ֣י יִשְׂרָאֵ֔ל רָאשֵׁ֖י בֵּ֣ית אֲבֹתָ֑ם הֵ֚ם נְשִׂיאֵ֣י הַמַּטֹּ֔ת הֵ֥ם הָעֹֽמְדִ֖ים עַל־הַפְּקֻ֯דִֽים׃

<a target = '_blank' href='https://hatanach.geulah.org.il/verse/citation.php?verse=Num7:3'/> (7:3)</a>וַיָּבִ֨יאוּ אֶת־קָרְבָּנָ֜ם לִפְנֵ֣י יְהוָֹ֗ה שֵֽׁשׁ־עֶגְלֹ֥ת צָב֙ וּשְׁנֵ֣י עָשָׂ֣ר בָּקָ֔ר עֲגָלָ֛ה עַל־שְׁנֵ֥י הַנְּשִׂאִ֖ים וְשֹׁ֣ור לְאֶחָ֑ד וַיַּקְרִ֥יבוּ אֹותָ֖ם לִפְנֵ֥י הַמִּשְׁכָּֽן׃

<a target = '_blank' href='https://hatanach.geulah.org.il/verse/citation.php?verse=Num7:4'/> (7:4)</a>וַיֹּ֥אמֶר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num7:5'/> (7:5)</a>קַ֚ח מֵֽאִתָּ֔ם וְהָי֕וּ לַֽעֲבֹ֕ד אֶת־עֲבֹדַ֖ת אֹ֣הֶל מֹועֵ֑ד וְנָֽתַתָּ֤ה אֹותָם֙ אֶל־הַֽלְוִיִּ֔ם אִ֖ישׁ כְּפִ֥י עֲבֹֽדָתֹֽו׃

<a target = '_blank' href='https://hatanach.geulah.org.il/verse/citation.php?verse=Num7:6'/> (7:6)</a>וַיִּקַּ֣ח משֶׁ֔ה אֶת־הָֽעֲגָלֹ֖ת וְאֶת־הַבָּקָ֑ר וַיִּתֵּ֥ן אֹותָ֖ם אֶל־הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num7:7'/> (7:7)</a>אֵ֣ת ׀ שְׁתֵּ֣י הָֽעֲגָלֹ֗ות וְאֵת֙ אַרְבַּ֣עַת הַבָּקָ֔ר נָתַ֖ן לִבְנֵ֣י גֵֽרְשֹׁ֑ון כְּפִ֖י עֲבֹֽדָתָֽם׃

<a target = '_blank' href='https://hatanach.geulah.org.il/verse/citation.php?verse=Num7:8'/> (7:8)</a>וְאֵ֣ת ׀ אַרְבַּ֣ע הָֽעֲגָלֹ֗ת וְאֵת֙ שְׁמֹנַ֣ת הַבָּקָ֔ר נָתַ֖ן לִבְנֵ֣י מְרָרִ֑י כְּפִי֙ עֲבֹ֣דָתָ֔ם בְּיַד֙ אִֽיתָמָ֔ר בֶּֽן־אַֽהֲרֹ֖ן הַכֹּהֵֽן׃

<a target = '_blank' href='https://hatanach.geulah.org.il/verse/citation.php?verse=Num7:9'/> (7:9)</a>וְלִבְנֵ֥י קְהָ֖ת לֹ֣א נָתָ֑ן כִּֽי־עֲבֹדַ֤ת הַקֹּ֙דֶשׁ֙ עֲלֵהֶ֔ם בַּכָּתֵ֖ף יִשָּֽׂאוּ׃

<a target = '_blank' href='https://hatanach.geulah.org.il/verse/citation.php?verse=Num7:10'/> (7:10)</a>וַיַּקְרִ֣יבוּ הַנְּשִׂאִ֗ים אֵ֚ת חֲנֻכַּ֣ת הַמִּזְבֵּ֔חַ בְּיֹ֖ום הִמָּשַׁ֣ח אֹתֹ֑ו וַיַּקְרִ֧יבוּ הַנְּשִׂיאִ֛ם אֶת־קָרְבָּנָ֖ם לִפְנֵ֥י הַמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num7:11'/> (7:11)</a>וַיֹּ֥אמֶר יְהוָֹ֖ה אֶל־משֶׁ֑ה נָשִׂ֨יא אֶחָ֜ד לַיֹּ֗ום נָשִׂ֤יא אֶחָד֙ לַיֹּ֔ום יַקְרִ֙יבוּ֙ אֶת־קָרְבָּנָ֔ם לַֽחֲנֻכַּ֖ת הַמִּזְבֵּֽחַ׃ ס

<a target = '_blank' href='https://hatanach.geulah.org.il/verse/citation.php?verse=Num7:12'/> (7:12)</a>וַיְהִ֗י הַמַּקְרִ֛יב בַּיֹּ֥ום הָֽרִאשֹׁ֖ון אֶת־קָרְבָּנֹ֑ו נַחְשֹׁ֥ון בֶּן־עַמִּֽינָדָ֖ב לְמַטֵּ֥ה יְהוּדָֽה׃

<a target = '_blank' href='https://hatanach.geulah.org.il/verse/citation.php?verse=Num7:13'/> (7:13)</a>וְקָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:14'/> (7:14)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:15'/> (7:15)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:16'/> (7:16)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:17'/> (7:17)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתּוּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן נַחְשֹׁ֖ון בֶּן־עַמִּֽינָדָֽב׃ פ

<a target = '_blank' href='https://hatanach.geulah.org.il/verse/citation.php?verse=Num7:18'/> (7:18)</a>בַּיֹּום֙ הַשֵּׁנִ֔י הִקְרִ֖יב נְתַנְאֵ֣ל בֶּן־צוּעָ֑ר נְשִׂ֖יא יִשָּׂשכָֽר׃

<a target = '_blank' href='https://hatanach.geulah.org.il/verse/citation.php?verse=Num7:19'/> (7:19)</a>הִקְרִב֨ אֶת־קָרְבָּנֹ֜ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:20'/> (7:20)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:21'/> (7:21)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:22'/> (7:22)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:23'/> (7:23)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן נְתַנְאֵ֖ל בֶּן־צוּעָֽר׃ פ

<a target = '_blank' href='https://hatanach.geulah.org.il/verse/citation.php?verse=Num7:24'/> (7:24)</a>בַּיֹּום֙ הַשְּׁלִישִׁ֔י נָשִׂ֖יא לִבְנֵ֣י זְבוּלֻ֑ן אֱלִיאָ֖ב בֶּן־חֵלֹֽן׃

<a target = '_blank' href='https://hatanach.geulah.org.il/verse/citation.php?verse=Num7:25'/> (7:25)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:26'/> (7:26)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:27'/> (7:27)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:28'/> (7:28)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:29'/> (7:29)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֱלִיאָ֖ב בֶּן־חֵלֹֽן׃ פ

<a target = '_blank' href='https://hatanach.geulah.org.il/verse/citation.php?verse=Num7:30'/> (7:30)</a>בַּיֹּום֙ הָֽרְבִיעִ֔י נָשִׂ֖יא לִבְנֵ֣י רְאוּבֵ֑ן אֱלִיצ֖וּר בֶּן־שְׁדֵיאֽוּר׃

<a target = '_blank' href='https://hatanach.geulah.org.il/verse/citation.php?verse=Num7:31'/> (7:31)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:32'/> (7:32)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:33'/> (7:33)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:34'/> (7:34)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:35'/> (7:35)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֱלִיצ֖וּר בֶּן־שְׁדֵיאֽוּר׃ פ

<a target = '_blank' href='https://hatanach.geulah.org.il/verse/citation.php?verse=Num7:36'/> (7:36)</a>בַּיֹּום֙ הַֽחֲמִישִׁ֔י נָשִׂ֖יא לִבְנֵ֣י שִׁמְעֹ֑ון שְׁלֻֽמִיאֵ֖ל בֶּן־צוּרִ֥ישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num7:37'/> (7:37)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:38'/> (7:38)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:39'/> (7:39)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:40'/> (7:40)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:41'/> (7:41)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֣ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן שְׁלֻֽמִיאֵ֖ל בֶּן־צוּרִ֥ישַׁדָּֽי׃ פ

<a target = '_blank' href='https://hatanach.geulah.org.il/verse/citation.php?verse=Num7:42'/> (7:42)</a>בַּיֹּום֙ הַשִּׁשִּׁ֔י נָשִׂ֖יא לִבְנֵ֣י גָ֑ד אֶלְיָסָ֖ף בֶּן־דְּעוּאֵֽל׃

<a target = '_blank' href='https://hatanach.geulah.org.il/verse/citation.php?verse=Num7:43'/> (7:43)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:44'/> (7:44)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:45'/> (7:45)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:46'/> (7:46)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:47'/> (7:47)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֶלְיָסָ֖ף בֶּן־דְּעוּאֵֽל׃ פ

<a target = '_blank' href='https://hatanach.geulah.org.il/verse/citation.php?verse=Num7:48'/> (7:48)</a>בַּיֹּום֙ הַשְּׁבִיעִ֔י נָשִׂ֖יא לִבְנֵ֣י אֶפְרָ֑יִם אֱלִֽישָׁמָ֖ע בֶּן־עַמִּיהֽוּד׃

<a target = '_blank' href='https://hatanach.geulah.org.il/verse/citation.php?verse=Num7:49'/> (7:49)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:50'/> (7:50)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:51'/> (7:51)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:52'/> (7:52)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:53'/> (7:53)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֱלִֽישָׁמָ֖ע בֶּן־עַמִּיהֽוּד׃ פ

<a target = '_blank' href='https://hatanach.geulah.org.il/verse/citation.php?verse=Num7:54'/> (7:54)</a>בַּיֹּום֙ הַשְּׁמִינִ֔י נָשִׂ֖יא לִבְנֵ֣י מְנַשֶּׁ֑ה גַּמְלִיאֵ֖ל בֶּן־פְּדָהצֽוּר׃

<a target = '_blank' href='https://hatanach.geulah.org.il/verse/citation.php?verse=Num7:55'/> (7:55)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:56'/> (7:56)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:57'/> (7:57)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:58'/> (7:58)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:59'/> (7:59)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן גַּמְלִיאֵ֖ל בֶּן־פְּדָהצֽוּר׃ פ

<a target = '_blank' href='https://hatanach.geulah.org.il/verse/citation.php?verse=Num7:60'/> (7:60)</a>בַּיֹּום֙ הַתְּשִׁיעִ֔י נָשִׂ֖יא לִבְנֵ֣י בִנְיָמִ֑ן אֲבִידָ֖ן בֶּן־גִּדְעֹנִֽי׃

<a target = '_blank' href='https://hatanach.geulah.org.il/verse/citation.php?verse=Num7:61'/> (7:61)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:62'/> (7:62)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:63'/> (7:63)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:64'/> (7:64)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:65'/> (7:65)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֲבִידָ֖ן בֶּן־גִּדְעֹנִֽי׃ פ

<a target = '_blank' href='https://hatanach.geulah.org.il/verse/citation.php?verse=Num7:66'/> (7:66)</a>בַּיֹּום֙ הָֽעֲשִׂירִ֔י נָשִׂ֖יא לִבְנֵ֣י דָ֑ן אֲחִיעֶ֖זֶר בֶּן־עַמִּֽישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num7:67'/> (7:67)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:68'/> (7:68)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:69'/> (7:69)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:70'/> (7:70)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:71'/> (7:71)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֲחִיעֶ֖זֶר בֶּן־עַמִּישַׁדָּֽי׃ פ

<a target = '_blank' href='https://hatanach.geulah.org.il/verse/citation.php?verse=Num7:72'/> (7:72)</a>בְּיֹום֙ עַשְׁתֵּ֣י עָשָׂ֣ר יֹ֔ום נָשִׂ֖יא לִבְנֵ֣י אָשֵׁ֑ר פַּגְעִיאֵ֖ל בֶּן־עָכְרָֽן׃

<a target = '_blank' href='https://hatanach.geulah.org.il/verse/citation.php?verse=Num7:73'/> (7:73)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:74'/> (7:74)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:75'/> (7:75)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:76'/> (7:76)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:77'/> (7:77)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן פַּגְעִיאֵ֖ל בֶּן־עָכְרָֽן׃ פ

<a target = '_blank' href='https://hatanach.geulah.org.il/verse/citation.php?verse=Num7:78'/> (7:78)</a>בְּיֹום֙ שְׁנֵֽים־עָשָׂ֣ר יֹ֔ום נָשִׂ֖יא לִבְנֵ֣י נַפְתָּלִ֑י אֲחִירַ֖ע בֶּן־עֵינָֽן׃

<a target = '_blank' href='https://hatanach.geulah.org.il/verse/citation.php?verse=Num7:79'/> (7:79)</a>קָרְבָּנֹ֞ו קַֽעֲרַת־כֶּ֣סֶף אַחַ֗ת שְׁלשִׁ֣ים וּמֵאָה֮ מִשְׁקָלָהּ֒ מִזְרָ֤ק אֶחָד֙ כֶּ֔סֶף שִׁבְעִ֥ים שֶׁ֖קֶל בְּשֶׁ֣קֶל הַקֹּ֑דֶשׁ שְׁנֵיהֶ֣ם ׀ מְלֵאִ֗ים סֹ֛לֶת בְּלוּלָ֥ה בַשֶּׁ֖מֶן לְמִנְחָֽה׃

<a target = '_blank' href='https://hatanach.geulah.org.il/verse/citation.php?verse=Num7:80'/> (7:80)</a>כַּ֥ף אַחַ֛ת עֲשָׂרָ֥ה זָהָ֖ב מְלֵאָ֥ה קְטֹֽרֶת׃

<a target = '_blank' href='https://hatanach.geulah.org.il/verse/citation.php?verse=Num7:81'/> (7:81)</a>פַּ֣ר אֶחָ֞ד בֶּן־בָּקָ֗ר אַ֧יִל אֶחָ֛ד כֶּֽבֶשׂ־אֶחָ֥ד בֶּן־שְׁנָתֹ֖ו לְעֹלָֽה׃

<a target = '_blank' href='https://hatanach.geulah.org.il/verse/citation.php?verse=Num7:82'/> (7:82)</a>שְׂעִֽיר־עִזִּ֥ים אֶחָ֖ד לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:83'/> (7:83)</a>וּלְזֶ֣בַח הַשְּׁלָמִים֮ בָּקָ֣ר שְׁנַיִם֒ אֵילִ֤ם חֲמִשָּׁה֙ עַתֻּדִ֣ים חֲמִשָּׁ֔ה כְּבָשִׂ֥ים בְּנֵֽי־שָׁנָ֖ה חֲמִשָּׁ֑ה זֶ֛ה קָרְבַּ֥ן אֲחִירַ֖ע בֶּן־עֵינָֽן׃ פ

<a target = '_blank' href='https://hatanach.geulah.org.il/verse/citation.php?verse=Num7:84'/> (7:84)</a>זֹ֣את ׀ חֲנֻכַּ֣ת הַמִּזְבֵּ֗חַ בְּיֹום֙ הִמָּשַׁ֣ח אֹתֹ֔ו מֵאֵ֖ת נְשִׂיאֵ֣י יִשְׂרָאֵ֑ל קַֽעֲרֹ֨ת כֶּ֜סֶף שְׁתֵּ֣ים עֶשְׂרֵ֗ה מִֽזְרְקֵי־כֶ֙סֶף֙ שְׁנֵ֣ים עָשָׂ֔ר כַּפֹּ֥ות זָהָ֖ב שְׁתֵּ֥ים עֶשְׂרֵֽה׃

<a target = '_blank' href='https://hatanach.geulah.org.il/verse/citation.php?verse=Num7:85'/> (7:85)</a>שְׁלשִׁ֣ים וּמֵאָ֗ה הַקְּעָרָ֤ה הָֽאַחַת֙ כֶּ֔סֶף וְשִׁבְעִ֖ים הַמִּזְרָ֣ק הָֽאֶחָ֑ד כֹּ֚ל כֶּ֣סֶף הַכֵּלִ֔ים אַלְפַּ֥יִם וְאַרְבַּע־מֵאֹ֖ות בְּשֶׁ֥קֶל הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num7:86'/> (7:86)</a>כַּפֹּ֨ות זָהָ֤ב שְׁתֵּֽים־עֶשְׂרֵה֙ מְלֵאֹ֣ת קְטֹ֔רֶת עֲשָׂרָ֧ה עֲשָׂרָ֛ה הַכַּ֖ף בְּשֶׁ֣קֶל הַקֹּ֑דֶשׁ כָּל־זְהַ֥ב הַכַּפֹּ֖ות עֶשְׂרִ֥ים וּמֵאָֽה׃

<a target = '_blank' href='https://hatanach.geulah.org.il/verse/citation.php?verse=Num7:87'/> (7:87)</a>כָּל־הַבָּקָ֨ר לָֽעֹלָ֜ה שְׁנֵ֧ים עָשָׂ֣ר פָּרִ֗ים אֵילִ֤ם שְׁנֵֽים־עָשָׂר֙ כְּבָשִׂ֧ים בְּנֵֽי־שָׁנָ֛ה שְׁנֵ֥ים עָשָׂ֖ר וּמִנְחָתָ֑ם וּשְׂעִירֵ֥י עִזִּ֛ים שְׁנֵ֥ים עָשָׂ֖ר לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num7:88'/> (7:88)</a>וְכֹ֞ל בְּקַ֣ר ׀ זֶ֣בַח הַשְּׁלָמִ֗ים עֶשְׂרִ֣ים וְאַרְבָּעָה֮ פָּרִים֒ אֵילִ֤ם שִׁשִּׁים֙ עַתֻּדִ֣ים שִׁשִּׁ֔ים כְּבָשִׂ֥ים בְּנֵֽי־שָׁנָ֖ה שִׁשִּׁ֑ים זֹ֚את חֲנֻכַּ֣ת הַמִּזְבֵּ֔חַ אַֽחֲרֵ֖י הִמָּשַׁ֥ח אֹתֹֽו׃

<a target = '_blank' href='https://hatanach.geulah.org.il/verse/citation.php?verse=Num7:89'/> (7:89)</a>וּבְבֹ֨א משֶׁ֜ה אֶל־אֹ֣הֶל מֹועֵד֮ לְדַבֵּ֣ר אִתֹּו֒ וַיִּשְׁמַ֨ע אֶת־הַקֹּ֜ול מִדַּבֵּ֣ר אֵלָ֗יו מֵעַ֤ל הַכַּפֹּ֙רֶת֙ אֲשֶׁר֙ עַל־אֲרֹ֣ן הָֽעֵדֻ֔ת מִבֵּ֖ין שְׁנֵ֣י הַכְּרֻבִ֑ים וַיְדַבֵּ֖ר אֵלָֽיו׃ פ

<a target = '_blank' href='https://hatanach.geulah.org.il/verse/citation.php?verse=Num8:1'/> (8:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num8:2'/> (8:2)</a>דַּבֵּר֙ אֶל־אַֽהֲרֹ֔ן וְאָֽמַרְתָּ֖ אֵלָ֑יו בְּהַֽעֲלֹֽתְךָ֙ אֶת־הַנֵּרֹ֔ת אֶל־מוּל֨ פְּנֵ֣י הַמְּנֹורָ֔ה יָאִ֖ירוּ שִׁבְעַ֥ת הַנֵּרֹֽות׃

<a target = '_blank' href='https://hatanach.geulah.org.il/verse/citation.php?verse=Num8:3'/> (8:3)</a>וַיַּ֤עַשׂ כֵּן֙ אַֽהֲרֹ֔ן אֶל־מוּל֨ פְּנֵ֣י הַמְּנֹורָ֔ה הֶֽעֱלָ֖ה נֵֽרֹתֶ֑יהָ כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num8:4'/> (8:4)</a>וְזֶ֨ה מַֽעֲשֵׂ֤ה הַמְּנֹרָה֙ מִקְשָׁ֣ה זָהָ֔ב עַד־יְרֵכָ֥הּ עַד־פִּרְחָ֖הּ מִקְשָׁ֣ה הִ֑וא כַּמַּרְאֶ֗ה אֲשֶׁ֨ר הֶרְאָ֤ה יְהוָֹה֙ אֶת־משֶׁ֔ה כֵּ֥ן עָשָׂ֖ה אֶת־הַמְּנֹרָֽה׃ פ

<a target = '_blank' href='https://hatanach.geulah.org.il/verse/citation.php?verse=Num8:5'/> (8:5)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num8:6'/> (8:6)</a>קַ֚ח אֶת־הַֽלְוִיִּ֔ם מִתֹּ֖וךְ בְּנֵ֣י יִשְׂרָאֵ֑ל וְטִֽהַרְתָּ֖ אֹתָֽם׃

<a target = '_blank' href='https://hatanach.geulah.org.il/verse/citation.php?verse=Num8:7'/> (8:7)</a>וְכֹה־תַֽעֲשֶׂ֤ה לָהֶם֙ לְטַֽהֲרָ֔ם הַזֵּ֥ה עֲלֵיהֶ֖ם מֵ֣י חַטָּ֑את וְהֶֽעֱבִ֤ירוּ תַ֙עַר֙ עַל־כָּל־בְּשָׂרָ֔ם וְכִבְּס֥וּ בִגְדֵיהֶ֖ם וְהִטֶּהָֽרוּ׃

<a target = '_blank' href='https://hatanach.geulah.org.il/verse/citation.php?verse=Num8:8'/> (8:8)</a>וְלָֽקְחוּ֙ פַּ֣ר בֶּן־בָּקָ֔ר וּמִ֨נְחָתֹ֔ו סֹ֖לֶת בְּלוּלָ֣ה בַשָּׁ֑מֶן וּפַר־שֵׁנִ֥י בֶן־בָּקָ֖ר תִּקַּ֥ח לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num8:9'/> (8:9)</a>וְהִקְרַבְתָּ֙ אֶת־הַֽלְוִיִּ֔ם לִפְנֵ֖י אֹ֣הֶל מֹועֵ֑ד וְהִ֨קְהַלְתָּ֔ אֶת־כָּל־עֲדַ֖ת בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num8:10'/> (8:10)</a>וְהִקְרַבְתָּ֥ אֶת־הַֽלְוִיִּ֖ם לִפְנֵ֣י יְהוָֹ֑ה וְסָֽמְכ֧וּ בְנֵֽי־יִשְׂרָאֵ֛ל אֶת־יְדֵיהֶ֖ם עַל־הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num8:11'/> (8:11)</a>וְהֵנִיף֩ אַֽהֲרֹ֨ן אֶת־הַֽלְוִיִּ֤ם תְּנוּפָה֙ לִפְנֵ֣י יְהוָֹ֔ה מֵאֵ֖ת בְּנֵ֣י יִשְׂרָאֵ֑ל וְהָי֕וּ לַֽעֲבֹ֖ד אֶת־עֲבֹדַ֥ת יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num8:12'/> (8:12)</a>וְהַֽלְוִיִּם֙ יִסְמְכ֣וּ אֶת־יְדֵיהֶ֔ם עַ֖ל רֹ֣אשׁ הַפָּרִ֑ים וַֽ֠עֲשֵׂה אֶת־הָאֶחָ֨ד חַטָּ֜את וְאֶת־הָֽאֶחָ֤ד עֹלָה֙ לַֽיהוָֹ֔ה לְכַפֵּ֖ר עַל־הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num8:13'/> (8:13)</a>וְהַֽעֲמַדְתָּ֙ אֶת־הַֽלְוִיִּ֔ם לִפְנֵ֥י אַֽהֲרֹ֖ן וְלִפְנֵ֣י בָנָ֑יו וְהֵֽנַפְתָּ֥ אֹתָ֛ם תְּנוּפָ֖ה לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num8:14'/> (8:14)</a>וְהִבְדַּלְתָּ֙ אֶת־הַֽלְוִיִּ֔ם מִתֹּ֖וךְ בְּנֵ֣י יִשְׂרָאֵ֑ל וְהָ֥יוּ לִ֖י הַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num8:15'/> (8:15)</a>וְאַֽחֲרֵי־כֵן֙ יָבֹ֣אוּ הַֽלְוִיִּ֔ם לַֽעֲבֹ֖ד אֶת־אֹ֣הֶל מֹועֵ֑ד וְטִֽהַרְתָּ֣ אֹתָ֔ם וְהֵֽנַפְתָּ֥ אֹתָ֖ם תְּנוּפָֽה׃

<a target = '_blank' href='https://hatanach.geulah.org.il/verse/citation.php?verse=Num8:16'/> (8:16)</a>כִּי֩ נְתֻנִ֨ים נְתֻנִ֥ים הֵ֙מָּה֙ לִ֔י מִתֹּ֖וךְ בְּנֵ֣י יִשְׂרָאֵ֑ל תַּחַת֩ פִּטְרַ֨ת כָּל־רֶ֜חֶם בְּכֹ֥ור כֹּל֨ מִבְּנֵ֣י יִשְׂרָאֵ֔ל לָקַ֥חְתִּי אֹתָ֖ם לִֽי׃

<a target = '_blank' href='https://hatanach.geulah.org.il/verse/citation.php?verse=Num8:17'/> (8:17)</a>כִּ֣י לִ֤י כָל־בְּכֹור֙ בִּבְנֵ֣י יִשְׂרָאֵ֔ל בָּֽאָדָ֖ם וּבַבְּהֵמָ֑ה בְּיֹ֗ום הַכֹּתִ֤י כָל־בְּכֹור֙ בְּאֶ֣רֶץ מִצְרַ֔יִם הִקְדַּ֥שְׁתִּי אֹתָ֖ם לִֽי׃

<a target = '_blank' href='https://hatanach.geulah.org.il/verse/citation.php?verse=Num8:18'/> (8:18)</a>וָֽאֶקַּח֙ אֶת־הַֽלְוִיִּ֔ם תַּ֥חַת כָּל־בְּכֹ֖ור בִּבְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num8:19'/> (8:19)</a>וָֽאֶתְּנָ֨ה אֶת־הַֽלְוִיִּ֜ם נְתֻנִ֣ים ׀ לְאַֽהֲרֹ֣ן וּלְבָנָ֗יו מִתֹּוךְ֮ בְּנֵ֣י יִשְׂרָאֵל֒ לַֽעֲבֹ֞ד אֶת־עֲבֹדַ֤ת בְּנֵֽי־יִשְׂרָאֵל֨ בְּאֹ֣הֶל מֹועֵ֔ד וּלְכַפֵּ֖ר עַל־בְּנֵ֣י יִשְׂרָאֵ֑ל וְלֹ֨א יִֽהְיֶ֜ה בִּבְנֵ֤י יִשְׂרָאֵל֨ נֶ֔גֶף בְּגֶ֥שֶׁת בְּנֵֽי־יִשְׂרָאֵ֖ל אֶל־הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num8:20'/> (8:20)</a>וַיַּ֨עַשׂ משֶׁ֧ה וְאַֽהֲרֹ֛ן וְכָל־עֲדַ֥ת בְּנֵי־יִשְׂרָאֵ֖ל לַלְוִיִּ֑ם כְּ֠כֹל אֲשֶׁר־צִוָּ֨ה יְהוָֹ֤ה אֶת־משֶׁה֙ לַלְוִיִּ֔ם כֵּן־עָשׂ֥וּ לָהֶ֖ם בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num8:21'/> (8:21)</a>וַיִּתְחַטְּא֣וּ הַֽלְוִיִּ֗ם וַיְכַבְּסוּ֙ בִּגְדֵיהֶ֔ם וַיָּ֨נֶף אַֽהֲרֹ֥ן אֹתָ֛ם תְּנוּפָ֖ה לִפְנֵ֣י יְהוָֹ֑ה וַיְכַפֵּ֧ר עֲלֵיהֶ֛ם אַֽהֲרֹ֖ן לְטַֽהֲרָֽם׃

<a target = '_blank' href='https://hatanach.geulah.org.il/verse/citation.php?verse=Num8:22'/> (8:22)</a>וְאַֽחֲרֵי־כֵ֞ן בָּ֣אוּ הַֽלְוִיִּ֗ם לַֽעֲבֹ֤ד אֶת־עֲבֹֽדָתָם֙ בְּאֹ֣הֶל מֹועֵ֔ד לִפְנֵ֥י אַֽהֲרֹ֖ן וְלִפְנֵ֣י בָנָ֑יו כַּֽאֲשֶׁר֩ צִוָּ֨ה יְהוָֹ֤ה אֶת־משֶׁה֙ עַל־הַֽלְוִיִּ֔ם כֵּ֖ן עָשׂ֥וּ לָהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Num8:23'/> (8:23)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num8:24'/> (8:24)</a>זֹ֖את אֲשֶׁ֣ר לַֽלְוִיִּ֑ם מִבֶּן֩ חָמֵ֨שׁ וְעֶשְׂרִ֤ים שָׁנָה֙ וָמַ֔עְלָה יָבֹוא֙ לִצְבֹ֣א צָבָ֔א בַּֽעֲבֹדַ֖ת אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num8:25'/> (8:25)</a>וּמִבֶּן֙ חֲמִשִּׁ֣ים שָׁנָ֔ה יָשׁ֖וּב מִצְּבָ֣א הָֽעֲבֹדָ֑ה וְלֹ֥א יַֽעֲבֹ֖ד עֹֽוד׃

<a target = '_blank' href='https://hatanach.geulah.org.il/verse/citation.php?verse=Num8:26'/> (8:26)</a>וְשֵׁרֵ֨ת אֶת־אֶחָ֜יו בְּאֹ֤הֶל מֹועֵד֙ לִשְׁמֹ֣ר מִשְׁמֶ֔רֶת וַֽעֲבֹדָ֖ה לֹ֣א יַֽעֲבֹ֑ד כָּ֛כָה תַּֽעֲשֶׂ֥ה לַֽלְוִיִּ֖ם בְּמִשְׁמְרֹתָֽם׃ פ

<a target = '_blank' href='https://hatanach.geulah.org.il/verse/citation.php?verse=Num9:1'/> (9:1)</a>וַיְדַבֵּ֣ר יְהוָֹ֣ה אֶל־משֶׁ֣ה בְמִדְבַּר־סִ֠ינַי בַּשָּׁנָ֨ה הַשֵּׁנִ֜ית לְצֵאתָ֨ם מֵאֶ֧רֶץ מִצְרַ֛יִם בַּחֹ֥דֶשׁ הָֽרִאשֹׁ֖ון לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num9:2'/> (9:2)</a>וְיַֽעֲשׂ֧וּ בְנֵֽי־יִשְׂרָאֵ֛ל אֶת־הַפָּ֖֯סַח בְּמֹֽועֲדֹֽו׃

<a target = '_blank' href='https://hatanach.geulah.org.il/verse/citation.php?verse=Num9:3'/> (9:3)</a>בְּאַרְבָּעָ֣ה עָשָֽׂר־יֹ֠ום בַּחֹ֨דֶשׁ הַזֶּ֜ה בֵּ֧ין הָֽעֲרְבַּ֛יִם תַּֽעֲשׂ֥וּ אֹתֹ֖ו בְּמֹֽעֲדֹ֑ו כְּכָל־חֻקֹּתָ֥יו וּכְכָל־מִשְׁפָּטָ֖יו תַּֽעֲשׂ֥וּ אֹתֹֽו׃

<a target = '_blank' href='https://hatanach.geulah.org.il/verse/citation.php?verse=Num9:4'/> (9:4)</a>וַיְדַבֵּ֥ר משֶׁ֛ה אֶל־בְּנֵ֥י יִשְׂרָאֵ֖ל לַֽעֲשׂ֥ת הַפָּֽסַח׃

<a target = '_blank' href='https://hatanach.geulah.org.il/verse/citation.php?verse=Num9:5'/> (9:5)</a>וַיַּֽעֲשׂ֣וּ אֶת־הַפֶּ֡סַח בָּֽרִאשֹׁ֡ון בְּאַרְבָּעָה֩ עָשָׂ֨ר יֹ֥ום לַחֹ֛דֶשׁ בֵּ֥ין הָֽעַרְבַּ֖יִם בְּמִדְבַּ֣ר סִינָ֑י כְּ֠כֹל אֲשֶׁ֨ר צִוָּ֤ה יְהוָֹה֙ אֶת־משֶׁ֔ה כֵּ֥ן עָשׂ֖וּ בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num9:6'/> (9:6)</a>וַיְהִ֣֯י אֲנָשִׁ֗ים אֲשֶׁ֨ר הָי֤וּ טְמֵאִים֙ לְנֶ֣פֶשׁ אָדָ֔ם וְלֹא־יָֽכְל֥וּ לַֽעֲשֽׂת־הַפֶּ֖סַח בַּיֹּ֣ום הַה֑וּא וַיִּקְרְב֞וּ לִפְנֵ֥י משֶׁ֛ה וְלִפְנֵ֥י אַֽהֲרֹ֖ן בַּיֹּ֥ום הַהֽוּא׃

<a target = '_blank' href='https://hatanach.geulah.org.il/verse/citation.php?verse=Num9:7'/> (9:7)</a>וַ֠יֹּֽאמְרוּ הָֽאֲנָשִׁ֤ים הָהֵ֙מָּה֙ אֵלָ֔יו אֲנַ֥חְנוּ טְמֵאִ֖ים לְנֶ֣פֶשׁ אָדָ֑ם לָ֣מָּה נִגָּרַ֗ע לְבִלְתִּ֨י הַקְרִ֜יב אֶת־קָרְבַּ֤ן יְהוָֹה֙ בְּמֹ֣עֲדֹ֔ו בְּתֹ֖וךְ בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num9:8'/> (9:8)</a>וַיֹּ֥אמֶר אֲלֵהֶ֖ם משֶׁ֑ה עִמְד֣וּ וְאֶשְׁמְעָ֔ה מַה־יְצַוֶּ֥ה יְהוָֹ֖ה לָכֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num9:9'/> (9:9)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num9:10'/> (9:10)</a>דַּבֵּ֛ר אֶל־בְּנֵ֥י יִשְׂרָאֵ֖ל לֵאמֹ֑ר אִ֣ישׁ אִ֣ישׁ כִּי־יִֽהְיֶ֣ה טָמֵ֣א ׀ לָנֶ֡פֶשׁ אֹו֩ בְדֶ֨רֶךְ רְחֹקָ֜ה֗֯ לָכֶ֗ם אֹ֚ו לְדֹרֹ֣תֵיכֶ֔ם וְעָ֥שָׂה פֶ֖סַח לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num9:11'/> (9:11)</a>בַּחֹ֨דֶשׁ הַשֵּׁנִ֜י בְּאַרְבָּעָ֨ה עָשָׂ֥ר יֹ֛ום בֵּ֥ין הָֽעַרְבַּ֖יִם יַֽעֲשׂ֣וּ אֹתֹ֑ו עַל־מַצֹּ֥ות וּמְרֹרִ֖ים יֹֽאכְלֻֽהוּ׃

<a target = '_blank' href='https://hatanach.geulah.org.il/verse/citation.php?verse=Num9:12'/> (9:12)</a>לֹֽא־יַשְׁאִ֤ירוּ מִמֶּ֙נּוּ֙ עַד־בֹּ֔קֶר וְעֶ֖צֶם לֹ֣א יִשְׁבְּרוּ־בֹ֑ו כְּכָל־חֻקַּ֥ת הַפֶּ֖סַח יַֽעֲשׂ֥וּ אֹתֹֽו׃

<a target = '_blank' href='https://hatanach.geulah.org.il/verse/citation.php?verse=Num9:13'/> (9:13)</a>וְהָאִישׁ֩ אֲשֶׁר־ה֨וּא טָהֹ֜ור וּבְדֶ֣רֶךְ לֹֽא־הָיָ֗ה וְחָדַל֨ לַֽעֲשֹׂ֣ות הַפֶּ֔סַח וְנִכְרְתָ֛ה הַנֶּ֥פֶשׁ הַהִ֖וא מֵֽעַמֶּ֑יהָ כִּ֣י ׀ קָרְבַּ֣ן יְהוָֹ֗ה לֹ֤א הִקְרִיב֙ בְּמֹ֣עֲדֹ֔ו חֶטְאֹ֥ו יִשָּׂ֖א הָאִ֥ישׁ הַהֽוּא׃

<a target = '_blank' href='https://hatanach.geulah.org.il/verse/citation.php?verse=Num9:14'/> (9:14)</a>וְכִֽי־יָג֨וּר אִתְּכֶ֜ם גֵּ֗ר וְעָ֤שָׂה פֶ֙סַח֙ לַֽיהוָֹ֔ה כְּחֻקַּ֥ת הַפֶּ֛סַח וּכְמִשְׁפָּטֹ֖ו כֵּ֣ן יַֽעֲשֶׂ֑ה חֻקָּ֤ה אַחַת֙ יִֽהְיֶ֣ה לָכֶ֔ם וְלַגֵּ֖ר וּלְאֶזְרַ֥ח הָאָֽרֶץ׃ ס

<a target = '_blank' href='https://hatanach.geulah.org.il/verse/citation.php?verse=Num9:15'/> (9:15)</a>וּבְיֹום֙ הָקִ֣ים אֶת־הַמִּשְׁכָּ֔ן כִּסָּ֤ה הֶֽעָנָן֙ אֶת־הַמִּשְׁכָּ֔ן לְאֹ֖הֶל הָֽעֵדֻ֑ת וּבָעֶ֜רֶב יִֽהְיֶ֧ה עַל־הַמִּשְׁכָּ֛ן כְּמַרְאֵה־אֵ֖שׁ עַד־בֹּֽקֶר׃

<a target = '_blank' href='https://hatanach.geulah.org.il/verse/citation.php?verse=Num9:16'/> (9:16)</a>כֵּ֚ן יִֽהְיֶ֣ה תָמִ֔יד הֶֽעָנָ֖ן יְכַסֶּ֑נּוּ וּמַרְאֵה־אֵ֖שׁ לָֽיְלָה׃

<a target = '_blank' href='https://hatanach.geulah.org.il/verse/citation.php?verse=Num9:17'/> (9:17)</a>וּלְפִ֞י הֵֽעָלֹ֤ות הֶֽעָנָן֙ מֵעַ֣ל הָאֹ֔הֶל וְאַ֣חֲרֵי כֵ֔ן יִסְע֖וּ בְּנֵ֣י יִשְׂרָאֵ֑ל וּבִמְקֹ֗ום אֲשֶׁ֤ר יִשְׁכָּן־שָׁם֙ הֶֽעָנָ֔ן שָׁ֥ם יַֽחֲנ֖וּ בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num9:18'/> (9:18)</a>עַל־פִּ֣י יְהוָֹ֗ה יִסְעוּ֙ בְּנֵ֣י יִשְׂרָאֵ֔ל וְעַל־פִּ֥י יְהוָֹ֖ה יַֽחֲנ֑וּ כָּל־יְמֵ֗י אֲשֶׁ֨ר יִשְׁכֹּ֧ן הֶֽעָנָ֛ן עַל־הַמִּשְׁכָּ֖ן יַֽחֲנֽוּ׃

<a target = '_blank' href='https://hatanach.geulah.org.il/verse/citation.php?verse=Num9:19'/> (9:19)</a>וּבְהַֽאֲרִ֧יךְ הֶֽעָנָ֛ן עַל־הַמִּשְׁכָּ֖ן יָמִ֣ים רַבִּ֑ים וְשָֽׁמְר֧וּ בְנֵֽי־יִשְׂרָאֵ֛ל אֶת־מִשְׁמֶ֥רֶת יְהוָֹ֖ה וְלֹ֥א יִסָּֽעוּ׃

<a target = '_blank' href='https://hatanach.geulah.org.il/verse/citation.php?verse=Num9:20'/> (9:20)</a>וְיֵ֞שׁ אֲשֶׁ֨ר יִֽהְיֶ֧ה הֶֽעָנָ֛ן יָמִ֥ים מִסְפָּ֖ר עַל־הַמִּשְׁכָּ֑ן עַל־פִּ֤י יְהוָֹה֙ יַֽחֲנ֔וּ וְעַל־פִּ֥י יְהוָֹ֖ה יִסָּֽעוּ׃

<a target = '_blank' href='https://hatanach.geulah.org.il/verse/citation.php?verse=Num9:21'/> (9:21)</a>וְיֵ֞שׁ אֲשֶׁ֨ר יִֽהְיֶ֤ה הֶֽעָנָן֙ מֵעֶ֣רֶב עַד־בֹּ֔קֶר וְנַֽעֲלָ֧ה הֶֽעָנָ֛ן בַּבֹּ֖קֶר וְנָסָ֑עוּ אֹ֚ו יֹומָ֣ם וָלַ֔יְלָה וְנַֽעֲלָ֥ה הֶֽעָנָ֖ן וְנָסָֽעוּ׃

<a target = '_blank' href='https://hatanach.geulah.org.il/verse/citation.php?verse=Num9:22'/> (9:22)</a>אֹֽו־יֹמַ֜יִם אֹו־חֹ֣דֶשׁ אֹֽו־יָמִ֗ים בְּהַֽאֲרִ֨יךְ הֶֽעָנָ֤ן עַל־הַמִּשְׁכָּן֙ לִשְׁכֹּ֣ן עָלָ֔יו יַֽחֲנ֥וּ בְנֵֽי־יִשְׂרָאֵ֖ל וְלֹ֣א יִסָּ֑עוּ וּבְהֵעָֽלֹתֹ֖ו יִסָּֽעוּ׃

<a target = '_blank' href='https://hatanach.geulah.org.il/verse/citation.php?verse=Num9:23'/> (9:23)</a>עַל־פִּ֤י יְהוָֹה֙ יַֽחֲנ֔וּ וְעַל־פִּ֥י יְהוָֹ֖ה יִסָּ֑עוּ אֶת־מִשְׁמֶ֤רֶת יְהוָֹה֙ שָׁמָ֔֯רוּ עַל־פִּ֥י יְהוָֹ֖ה בְּיַד־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num10:1'/> (10:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num10:2'/> (10:2)</a>עֲשֵׂ֣ה לְךָ֗ שְׁתֵּי֙ חֲצֹֽוצְרֹ֣ת כֶּ֔סֶף מִקְשָׁ֖ה תַּֽעֲשֶׂ֣ה אֹתָ֑ם וְהָי֤וּ לְךָ֙ לְמִקְרָ֣א הָֽעֵדָ֔ה וּלְמַסַּ֖ע אֶת־הַמַּֽחֲנֹֽות׃

<a target = '_blank' href='https://hatanach.geulah.org.il/verse/citation.php?verse=Num10:3'/> (10:3)</a>וְתָֽקְע֖וּ בָּהֵ֑ן וְנֹֽועֲד֤וּ אֵלֶ֨יךָ֙ כָּל־הָ֣עֵדָ֔ה אֶל־פֶּ֖תַח אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num10:4'/> (10:4)</a>וְאִם־בְּאַחַ֖ת יִתְקָ֑עוּ וְנֹֽועֲד֤וּ אֵלֶ֨יךָ֙ הַנְּשִׂיאִ֔ים רָאשֵׁ֖י אַלְפֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num10:5'/> (10:5)</a>וּתְקַעְתֶּ֖ם תְּרוּעָ֑ה וְנָֽסְעוּ֙ הַמַּֽחֲנֹ֔ות הַֽחֹנִ֖ים קֵֽדְמָה׃

<a target = '_blank' href='https://hatanach.geulah.org.il/verse/citation.php?verse=Num10:6'/> (10:6)</a>וּתְקַעְתֶּ֤ם תְּרוּעָה֙ שֵׁנִ֔ית וְנָֽסְעוּ֙ הַמַּֽחֲנֹ֔ות הַֽחֹנִ֖ים תֵּימָ֑נָה תְּרוּעָ֥ה יִתְקְע֖וּ לְמַסְעֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num10:7'/> (10:7)</a>וּבְהַקְהִ֖יל אֶת־הַקָּהָ֑ל תִּתְקְע֖וּ וְלֹ֥א תָרִֽיעוּ׃

<a target = '_blank' href='https://hatanach.geulah.org.il/verse/citation.php?verse=Num10:8'/> (10:8)</a>וּבְנֵ֤י אַֽהֲרֹן֙ הַכֹּ֣הֲנִ֔ים יִתְקְע֖וּ בַּֽחֲצֹֽצְרֹ֑ות וְהָי֥וּ לָכֶ֛ם לְחֻקַּ֥ת עֹולָ֖ם לְדֹרֹֽתֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num10:9'/> (10:9)</a>וְכִֽי־תָבֹ֨אוּ מִלְחָמָ֜ה בְּאַרְצְכֶ֗ם עַל־הַצַּר֙ הַצֹּרֵ֣ר אֶתְכֶ֔ם וַֽהֲרֵֽעֹתֶ֖ם בַּֽחֲצֹֽצְרֹ֑ת וְנִזְכַּרְתֶּ֗ם לִפְנֵי֙ יְהוָֹ֣ה אֱלֹֽהֵיכֶ֔ם וְנֹֽושַׁעְתֶּ֖ם מֵאֹֽיְבֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num10:10'/> (10:10)</a>וּבְיֹ֨ום שִׂמְחַתְכֶ֣ם וּבְמֹֽועֲדֵיכֶם֮ וּבְרָאשֵׁ֣י חָדְשֵׁיכֶם֒ וּתְקַעְתֶּ֣ם בַּֽחֲצֹֽצְרֹ֗ת עַ֚ל עֹלֹ֣תֵיכֶ֔ם וְעַ֖ל זִבְחֵ֣י שַׁלְמֵיכֶ֑ם וְהָי֨וּ לָכֶ֤ם לְזִכָּרֹון֙ לִפְנֵ֣י אֱלֹֽהֵיכֶ֔ם אֲנִ֖י יְהוָֹ֥ה אֱלֹֽהֵיכֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num10:11'/> (10:11)</a>וַיְהִ֞י בַּשָּׁנָ֧ה הַשֵּׁנִ֛ית בַּחֹ֥דֶשׁ הַשֵּׁנִ֖י בְּעֶשְׂרִ֣ים בַּחֹ֑דֶשׁ נַֽעֲלָה֙ הֶֽעָנָ֔ן מֵעַ֖ל מִשְׁכַּ֥ן הָעֵדֻֽת׃

<a target = '_blank' href='https://hatanach.geulah.org.il/verse/citation.php?verse=Num10:12'/> (10:12)</a>וַיִּסְע֧וּ בְנֵֽי־יִשְׂרָאֵ֛ל לְמַסְעֵיהֶ֖ם מִמִּדְבַּ֣ר סִינָ֑י וַיִּשְׁכֹּ֥ן הֶֽעָנָ֖ן בְּמִדְבַּ֥ר פָּארָֽן׃

<a target = '_blank' href='https://hatanach.geulah.org.il/verse/citation.php?verse=Num10:13'/> (10:13)</a>וַיִּסְע֖וּ בָּרִֽאשֹׁנָ֑ה עַל־פִּ֥י יְהוָֹ֖ה בְּיַד־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num10:14'/> (10:14)</a>וַיִּסַּ֞ע דֶּ֣גֶל מַֽחֲנֵ֧ה בְנֵֽי־יְהוּדָ֛ה בָּרִֽאשֹׁנָ֖ה לְצִבְאֹתָ֑ם וְעַ֨ל־צְבָאֹ֔ו נַחְשֹׁ֖ון בֶּן־עַמִּֽינָדָֽב׃

<a target = '_blank' href='https://hatanach.geulah.org.il/verse/citation.php?verse=Num10:15'/> (10:15)</a>וְעַל־צְבָ֕א מַטֵּ֖ה בְּנֵ֣י יִשָׂשכָ֑ר נְתַנְאֵ֖ל בֶּן־צוּעָֽר׃

<a target = '_blank' href='https://hatanach.geulah.org.il/verse/citation.php?verse=Num10:16'/> (10:16)</a>וְעַ֨ל־צְבָ֔א מַטֵּ֖ה בְּנֵ֣י זְבוּלֻ֑ן אֱלִיאָ֖ב בֶּן־חֵלֹֽן׃

<a target = '_blank' href='https://hatanach.geulah.org.il/verse/citation.php?verse=Num10:17'/> (10:17)</a>וְהוּרַ֖ד הַמִּשְׁכָּ֑ן וְנָֽסְע֤וּ בְנֵי־גֵֽרְשֹׁון֙ וּבְנֵ֣י מְרָרִ֔י נֹֽשְׂאֵ֖י הַמִּשְׁכָּֽן׃ 

<a target = '_blank' href='https://hatanach.geulah.org.il/verse/citation.php?verse=Num10:18'/> (10:18)</a>וְנָסַ֗ע דֶּ֛גֶל מַֽחֲנֵ֥ה רְאוּבֵ֖ן לְצִבְאֹתָ֑ם וְעַ֨ל־צְבָאֹ֔ו אֱלִיצ֖וּר בֶּן־שְׁדֵיאֽוּר׃

<a target = '_blank' href='https://hatanach.geulah.org.il/verse/citation.php?verse=Num10:19'/> (10:19)</a>וְעַ֨ל־צְבָ֔א מַטֵּ֖ה בְּנֵ֣י שִׁמְעֹ֑ון שְׁלֻֽמִיאֵ֖ל בֶּן־צוּרִ֥ישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num10:20'/> (10:20)</a>וְעַל־צְבָ֖א מַטֵּ֣ה בְנֵי־גָ֑ד אֶלְיָסָ֖ף בֶּן־דְּעוּאֵֽל׃

<a target = '_blank' href='https://hatanach.geulah.org.il/verse/citation.php?verse=Num10:21'/> (10:21)</a>וְנָסְעוּ֙ הַקְּהָתִ֔ים נֹֽשְׂאֵ֖י הַמִּקְדָּ֑שׁ וְהֵקִ֥ימוּ אֶת־הַמִּשְׁכָּ֖ן עַד־בֹּאָֽם׃ 

<a target = '_blank' href='https://hatanach.geulah.org.il/verse/citation.php?verse=Num10:22'/> (10:22)</a>וְנָסַ֗ע דֶּ֛גֶל מַֽחֲנֵ֥ה בְנֵֽי־אֶפְרַ֖יִם לְצִבְאֹתָ֑ם וְעַ֨ל־צְבָאֹ֔ו אֱלִֽישָׁמָ֖ע בֶּן־עַמִּיהֽוּד׃

<a target = '_blank' href='https://hatanach.geulah.org.il/verse/citation.php?verse=Num10:23'/> (10:23)</a>וְעַ֨ל־צְבָ֔א מַטֵּ֖ה בְּנֵ֣י מְנַשֶּׁ֑ה גַּמְלִיאֵ֖ל בֶּן־פְּדָהצֽוּר׃

<a target = '_blank' href='https://hatanach.geulah.org.il/verse/citation.php?verse=Num10:24'/> (10:24)</a>וְעַ֨ל־צְבָ֔א מַטֵּ֖ה בְּנֵ֣י בִנְיָמִ֑ן אֲבִידָ֖ן בֶּן־גִּדְעֹונִֽי׃ 

<a target = '_blank' href='https://hatanach.geulah.org.il/verse/citation.php?verse=Num10:25'/> (10:25)</a>וְנָסַ֗ע דֶּ֚גֶל מַֽחֲנֵ֣ה בְנֵי־דָ֔ן מְאַסֵּ֥ף לְכָל־הַמַּֽחֲנֹ֖ת לְצִבְאֹתָ֑ם וְעַ֨ל־צְבָאֹ֔ו אֲחִיעֶ֖זֶר בֶּן־עַמִּ֥ישַׁדָּֽי׃

<a target = '_blank' href='https://hatanach.geulah.org.il/verse/citation.php?verse=Num10:26'/> (10:26)</a>וְעַ֨ל־צְבָ֔א מַטֵּ֖ה בְּנֵ֣י אָשֵׁ֑ר פַּגְעִיאֵ֖ל בֶּן־עָכְרָֽן׃

<a target = '_blank' href='https://hatanach.geulah.org.il/verse/citation.php?verse=Num10:27'/> (10:27)</a>וְעַ֨ל־צְבָ֔א מַטֵּ֖ה בְּנֵ֣י נַפְתָּלִ֑י אֲחִירַ֖ע בֶּן־עֵינָֽן׃

<a target = '_blank' href='https://hatanach.geulah.org.il/verse/citation.php?verse=Num10:28'/> (10:28)</a>אֵ֛לֶּה מַסְעֵ֥י בְנֵֽי־יִשְׂרָאֵ֖ל לְצִבְאֹתָ֑ם וַיִּסָּֽעוּ׃ ס

<a target = '_blank' href='https://hatanach.geulah.org.il/verse/citation.php?verse=Num10:29'/> (10:29)</a>וַיֹּ֣אמֶר משֶׁ֗ה לְ֠חֹבָב בֶּן־רְעוּאֵ֣ל הַמִּדְיָנִי֮ חֹתֵ֣ן משֶׁה֒ נֹֽסְעִ֣ים ׀ אֲנַ֗חְנוּ אֶל־הַמָּקֹום֙ אֲשֶׁ֣ר אָמַ֣ר יְהוָֹ֔ה אֹתֹ֖ו אֶתֵּ֣ן לָכֶ֑ם לְכָ֤ה אִתָּ֙נוּ֙ וְהֵטַ֣בְנוּ לָ֔ךְ כִּֽי־יְהוָֹ֥ה דִּבֶּר־טֹ֖וב עַל־יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num10:30'/> (10:30)</a>וַיֹּ֥אמֶר אֵלָ֖יו לֹ֣א אֵלֵ֑ךְ כִּ֧י אִם־אֶל־אַרְצִ֛י וְאֶל־מֹֽולַדְתִּ֖י אֵלֵֽךְ׃

<a target = '_blank' href='https://hatanach.geulah.org.il/verse/citation.php?verse=Num10:31'/> (10:31)</a>וַיֹּ֕אמֶר אַל־נָ֖א תַּֽעֲזֹ֣ב אֹתָ֑נוּ כִּ֣י ׀ עַל־כֵּ֣ן יָדַ֗עְתָּ חֲנֹתֵ֙נוּ֙ בַּמִּדְבָּ֔ר וְהָיִ֥יתָ לָּ֖נוּ לְעֵינָֽיִם׃

<a target = '_blank' href='https://hatanach.geulah.org.il/verse/citation.php?verse=Num10:32'/> (10:32)</a>וְהָיָ֖ה כִּֽי־תֵלֵ֣ךְ עִמָּ֑נוּ וְהָיָ֣ה ׀ הַטֹּ֣וב הַה֗וּא אֲשֶׁ֨ר יֵיטִ֧יב יְהוָֹ֛ה עִמָּ֖נוּ וְהֵטַ֥בְנוּ לָֽךְ׃

<a target = '_blank' href='https://hatanach.geulah.org.il/verse/citation.php?verse=Num10:33'/> (10:33)</a>וַיִּסְעוּ֙ מֵהַ֣ר יְהוָֹ֔ה דֶּ֖רֶךְ שְׁל֣שֶׁת יָמִ֑ים וַֽאֲרֹ֨ון בְּרִֽית־יְהוָֹ֜ה נֹסֵ֣עַ לִפְנֵיהֶ֗ם דֶּ֚רֶךְ שְׁל֣שֶׁת יָמִ֔ים לָת֥וּר לָהֶ֖ם מְנוּחָֽה׃

<a target = '_blank' href='https://hatanach.geulah.org.il/verse/citation.php?verse=Num10:34'/> (10:34)</a>וַֽעֲנַ֧ן יְהוָֹ֛ה עֲלֵיהֶ֖ם יֹומָ֑ם בְּנָסְעָ֖ם מִן־הַמַּֽחֲנֶֽה׃ ׆֯ ס

<a target = '_blank' href='https://hatanach.geulah.org.il/verse/citation.php?verse=Num10:35'/> (10:35)</a>וַיְהִ֛י בִּנְסֹ֥עַ הָֽאָרֹ֖ן וַיֹּ֣אמֶר משֶׁ֑ה קוּמָ֣ה ׀ יְהוָֹ֗ה וְיָפֻ֙צוּ֙ אֹֽיְבֶ֔יךָ וְיָנֻ֥סוּ מְשַׂנְֿאֶ֖יךָ מִפָּנֶֽיךָ׃

<a target = '_blank' href='https://hatanach.geulah.org.il/verse/citation.php?verse=Num10:36'/> (10:36)</a>וּבְנֻחֹ֖ה֯ יֹאמַ֑ר שׁוּבָ֣ה יְהוָֹ֔ה רִֽבְבֹ֖ות אַלְפֵ֥י יִשְׂרָאֵֽל׃ ׆֯ פ

<a target = '_blank' href='https://hatanach.geulah.org.il/verse/citation.php?verse=Num11:1'/> (11:1)</a>וַיְהִ֤י הָעָם֙ כְּמִתְאֹ֣נְנִ֔ים רַ֖ע בְּאָזְנֵ֣י יְהוָֹ֑ה וַיִּשְׁמַ֤ע יְהוָֹה֙ וַיִּ֣חַר אַפֹּ֔ו וַתִּבְעַר־בָּם֙ אֵ֣שׁ יְהוָֹ֔ה וַתֹּ֖אכַל בִּקְצֵ֥ה הַמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num11:2'/> (11:2)</a>וַיִּצְעַ֥ק הָעָ֖ם אֶל־משֶׁ֑ה וַיִּתְפַּלֵּ֤ל משֶׁה֙ אֶל־יְהוָֹ֔ה וַתִּשְׁקַ֖ע הָאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Num11:3'/> (11:3)</a>וַיִּקְרָ֛א שֵֽׁם־הַמָּקֹ֥ום הַה֖וּא תַּבְעֵרָ֑ה כִּי־בָֽעֲרָ֥ה בָ֖ם אֵ֥שׁ יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num11:4'/> (11:4)</a>וְהָֽא֯סַפְסֻף֙ אֲשֶׁ֣ר בְּקִרְבֹּ֔ו הִתְאַוּ֖וּ תַּאֲוָ֑ה וַיָּשֻׁ֣בוּ וַיִּבְכּ֗וּ גַּ֚ם בְּנֵ֣י יִשְׂרָאֵ֔ל וַיֹּ֣אמְר֔וּ מִ֥י יַֽאֲכִלֵ֖נוּ בָּשָֽׂר׃

<a target = '_blank' href='https://hatanach.geulah.org.il/verse/citation.php?verse=Num11:5'/> (11:5)</a>זָכַ֙רְנוּ֙ אֶת־הַדָּגָ֔ה אֲשֶׁר־נֹאכַ֥ל בְּמִצְרַ֖יִם חִנָּ֑ם אֵ֣ת הַקִּשֻּׁאִ֗ים וְאֵת֙ הָֽאֲבַטִּחִ֔ים וְאֶת־הֶֽחָצִ֥יר וְאֶת־הַבְּצָלִ֖ים וְאֶת־הַשּׁוּמִֽים׃

<a target = '_blank' href='https://hatanach.geulah.org.il/verse/citation.php?verse=Num11:6'/> (11:6)</a>וְעַתָּ֛ה נַפְשֵׁ֥נוּ יְבֵשָׁ֖ה אֵ֣ין כֹּ֑ל בִּלְתִּ֖י אֶל־הַמָּ֥ן עֵינֵֽינוּ׃

<a target = '_blank' href='https://hatanach.geulah.org.il/verse/citation.php?verse=Num11:7'/> (11:7)</a>וְהַמָּ֕ן כִּזְרַע־גַּ֖ד ה֑וּא וְעֵינֹ֖ו כְּעֵ֥ין הַבְּדֹֽלַח׃

<a target = '_blank' href='https://hatanach.geulah.org.il/verse/citation.php?verse=Num11:8'/> (11:8)</a>שָׁטוּ֩ הָעָ֨ם וְלָֽקְט֜וּ וְטָֽחֲנ֣וּ בָֽרֵחַ֗יִם אֹ֤ו דָכוּ֙ בַּמְּדֹכָ֔ה וּבִשְּׁלוּ֙ בַּפָּר֔וּר וְעָשׂ֥וּ אֹתֹ֖ו עֻגֹֿ֑ות וְהָיָ֣ה טַעְמֹ֔ו כְּטַ֖עַם לְשַׁ֥ד הַשָּֽׁמֶן׃

<a target = '_blank' href='https://hatanach.geulah.org.il/verse/citation.php?verse=Num11:9'/> (11:9)</a>וּבְרֶ֧דֶת הַטַּ֛ל עַל־הַמַּֽחֲנֶ֖ה לָ֑יְלָה יֵרֵ֥ד הַמָּ֖ן עָלָֽיו׃

<a target = '_blank' href='https://hatanach.geulah.org.il/verse/citation.php?verse=Num11:10'/> (11:10)</a>וַיִּשְׁמַ֨ע משֶׁ֜ה אֶת־הָעָ֗ם בֹּכֶה֙ לְמִשְׁפְּחֹתָ֔יו אִ֖ישׁ לְפֶ֣תַח אָֽהֳלֹ֑ו וַיִּֽחַר־אַ֤ף יְהוָֹה֙ מְאֹ֔ד וּבְעֵינֵ֥י משֶׁ֖ה רָֽע׃

<a target = '_blank' href='https://hatanach.geulah.org.il/verse/citation.php?verse=Num11:11'/> (11:11)</a>וַיֹּ֨אמֶר משֶׁ֜ה אֶל־יְהוָֹ֗ה לָמָ֤ה הֲרֵעֹ֙תָ֙ לְעַבְדֶּ֔ךָ וְלָ֛מָּה לֹֽא־מָצָ֥֯תִי חֵ֖ן בְּעֵינֶ֑יךָ לָשׂ֗וּם אֶת־מַשָּׂ֛א כָּל־הָעָ֥ם הַזֶּ֖ה עָלָֽי׃

<a target = '_blank' href='https://hatanach.geulah.org.il/verse/citation.php?verse=Num11:12'/> (11:12)</a>הֶאָֽנֹכִ֣י הָרִ֗יתִי אֵ֚ת כָּל־הָעָ֣ם הַזֶּ֔ה אִם־אָֽנֹכִ֖י יְלִדְתִּ֑יהוּ כִּֽי־תֹאמַ֨ר אֵלַ֜י שָׂאֵ֣הוּ בְחֵיקֶ֗ךָ כַּֽאֲשֶׁ֨ר יִשָּׂ֤א הָֽאֹמֵן֙ אֶת־הַיֹּנֵ֔ק עַ֚ל הָֽאֲדָמָ֔ה אֲשֶׁ֥ר נִשְׁבַּ֖עְתָּ לַֽאֲבֹתָֽיו׃

<a target = '_blank' href='https://hatanach.geulah.org.il/verse/citation.php?verse=Num11:13'/> (11:13)</a>מֵאַ֤יִן לִי֙ בָּשָׂ֔ר לָתֵ֖ת לְכָל־הָעָ֣ם הַזֶּ֑ה כִּֽי־יִבְכּ֤וּ עָלַי֙ לֵאמֹ֔ר תְּנָה־לָּ֥נוּ בָשָׂ֖ר וְנֹאכֵֽלָה׃

<a target = '_blank' href='https://hatanach.geulah.org.il/verse/citation.php?verse=Num11:14'/> (11:14)</a>לֹֽא־אוּכַ֤ל אָֽנֹכִי֙ לְבַדִּ֔י לָשֵׂ֖את אֶת־כָּל־הָעָ֣ם הַזֶּ֑ה כִּ֥י כָבֵ֖ד מִמֶּֽנִּי׃

<a target = '_blank' href='https://hatanach.geulah.org.il/verse/citation.php?verse=Num11:15'/> (11:15)</a>וְאִם־כָּ֣כָה ׀ אַתְּ־עֹ֣שֶׂה לִּ֗י הָרְגֵ֤נִי נָא֙ הָרֹ֔ג אִם־מָצָ֥אתִי חֵ֖ן בְּעֵינֶ֑יךָ וְאַל־אֶרְאֶ֖ה בְּרָֽעָתִֽי׃ פ

<a target = '_blank' href='https://hatanach.geulah.org.il/verse/citation.php?verse=Num11:16'/> (11:16)</a>וַיֹּ֨אמֶר יְהוָֹ֜ה אֶל־משֶׁ֗ה אֶסְפָֿה־לִּ֞י שִׁבְעִ֣ים אִישׁ֮ מִזִּקְנֵ֣י יִשְׂרָאֵל֒ אֲשֶׁ֣ר יָדַ֔עְתָּ כִּי־הֵ֛ם זִקְנֵ֥י הָעָ֖ם וְשֹֽׁטְרָ֑יו וְלָקַחְתָּ֤ אֹתָם֙ אֶל־אֹ֣הֶל מֹועֵ֔ד וְהִתְיַצְּב֥וּ שָׁ֖ם עִמָּֽךְ׃

<a target = '_blank' href='https://hatanach.geulah.org.il/verse/citation.php?verse=Num11:17'/> (11:17)</a>וְיָֽרַדְתִּ֗י וְדִבַּרְתִּ֣י עִמְּךָ֮ שָׁם֒ וְאָֽצַלְתִּ֗י מִן־הָר֛וּחַ אֲשֶׁ֥ר עָלֶ֖יךָ וְשַׂמְתִּ֣י עֲלֵיהֶ֑ם וְנָֽשְׂא֤וּ אִתְּךָ֙ בְּמַשָּׂ֣א הָעָ֔ם וְלֹֽא־תִשָּׂ֥א אַתָּ֖ה לְבַדֶּֽךָ׃

<a target = '_blank' href='https://hatanach.geulah.org.il/verse/citation.php?verse=Num11:18'/> (11:18)</a>וְאֶל־הָעָ֨ם תֹּאמַ֜ר הִתְקַדְּשׁ֣וּ לְמָחָר֮ וַֽאֲכַלְתֶּ֣ם בָּשָׂר֒ כִּ֡י בְּכִיתֶם֩ בְּאָזְנֵ֨י יְהוָֹ֜ה לֵאמֹ֗ר מִ֤י יַֽאֲכִלֵ֨נוּ֙ בָּשָׂ֔ר כִּי־טֹ֥וב לָ֖נוּ בְּמִצְרָ֑יִם וְנָתַ֨ן יְהוָֹ֥ה לָכֶ֛ם בָּשָׂ֖ר וַֽאֲכַלְתֶּֽם׃

<a target = '_blank' href='https://hatanach.geulah.org.il/verse/citation.php?verse=Num11:19'/> (11:19)</a>לֹ֣א יֹ֥ום אֶחָ֛ד תֹּֽאכְל֖וּן וְלֹ֣א יֹומָ֑יִם וְלֹ֣א ׀ חֲמִשָּׁ֣ה יָמִ֗ים וְלֹא֙ עֲשָׂרָ֣ה יָמִ֔ים וְלֹ֖א עֶשְׂרִ֥ים יֹֽום׃

<a target = '_blank' href='https://hatanach.geulah.org.il/verse/citation.php?verse=Num11:20'/> (11:20)</a>עַ֣ד ׀ חֹ֣דֶשׁ יָמִ֗ים עַ֤ד אֲשֶׁר־יֵצֵא֙ מֵֽאַפְּכֶ֔ם וְהָיָ֥ה לָכֶ֖ם לְזָרָ֑א יַ֗עַן כִּֽי־מְאַסְתֶּ֤ם אֶת־יְהוָֹה֙ אֲשֶׁ֣ר בְּקִרְבְּכֶ֔ם וַתִּבְכּ֤וּ לְפָנָיו֙ לֵאמֹ֔ר לָ֥מָּה זֶּ֖ה יָצָ֥אנוּ מִמִּצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Num11:21'/> (11:21)</a>וַיֹּאמֶר֮ משֶׁה֒ שֵֽׁשׁ־מֵאֹ֥ות אֶ֙לֶף֙ רַגְלִ֔י הָעָ֕ם אֲשֶׁ֥ר אָֽנֹכִ֖י בְּקִרְבֹּ֑ו וְאַתָּ֣ה אָמַ֗רְתָּ בָּשָׂר֙ אֶתֵּ֣ן לָהֶ֔ם וְאָֽכְל֖וּ חֹ֥דֶשׁ יָמִֽים׃

<a target = '_blank' href='https://hatanach.geulah.org.il/verse/citation.php?verse=Num11:22'/> (11:22)</a>הֲצֹ֧אן וּבָקָ֛ר יִשָּׁחֵ֥ט לָהֶ֖ם וּמָצָ֣א לָהֶ֑ם אִ֣ם אֶת־כָּל־דְּגֵ֥י הַיָּ֛ם יֵֽאָסֵ֥ף לָהֶ֖ם וּמָצָ֥א לָהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num11:23'/> (11:23)</a>וַיֹּ֤אמֶר יְהוָֹה֙ אֶל־משֶׁ֔ה הֲיַ֥ד יְהוָֹ֖ה תִּקְצָ֑ר עַתָּ֥ה תִרְאֶ֛ה הֲיִקְרְךָ֥ דְבָרִ֖י אִם־לֹֽא׃

<a target = '_blank' href='https://hatanach.geulah.org.il/verse/citation.php?verse=Num11:24'/> (11:24)</a>וַיֵּצֵ֣א משֶׁ֗ה וַיְדַבֵּר֙ אֶל־הָעָ֔ם אֵ֖ת דִּבְרֵ֣י יְהוָֹ֑ה וַיֶּֽאֱסֹ֞ף שִׁבְעִ֥ים אִישׁ֙ מִזִּקְנֵ֣י הָעָ֔ם וַיַּֽעֲמֵ֥ד אֹתָ֖ם סְבִיבֹ֥ת הָאֹֽהֶל׃

<a target = '_blank' href='https://hatanach.geulah.org.il/verse/citation.php?verse=Num11:25'/> (11:25)</a>וַיֵּ֨רֶד יְהוָֹ֥ה ׀ בֶּֽעָנָן֮ וַיְדַבֵּ֣ר אֵלָיו֒ וַיָּ֗אצֶל מִן־הָר֙וּחַ֙ אֲשֶׁ֣ר עָלָ֔יו וַיִּתֵּ֕ן עַל־שִׁבְעִ֥ים אִ֖ישׁ הַזְּקֵנִ֑ים וַיְהִ֗י כְּנֹ֤וחַ עֲלֵיהֶם֙ הָר֔וּחַ וַיִּתְנַבְּא֖וּ וְלֹ֥א יָסָֽפוּ׃

<a target = '_blank' href='https://hatanach.geulah.org.il/verse/citation.php?verse=Num11:26'/> (11:26)</a>וַיִּשָּֽׁאֲר֣וּ שְׁנֵֽי־אֲנָשִׁ֣ים ׀ בַּמַּֽחֲנֶ֡ה שֵׁ֣ם הָֽאֶחָ֣ד ׀ אֶלְדָּ֡ד וְשֵׁם֩ הַשֵּׁנִ֨י מֵידָ֜ד וַתָּ֧נַח עֲלֵיהֶ֣ם הָר֗וּחַ וְהֵ֙מָּה֙ בַּכְּתֻבִ֔ים וְלֹ֥א יָֽצְא֖וּ הָאֹ֑הֱלָה וַיִּתְנַבְּא֖וּ בַּמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num11:27'/> (11:27)</a>וַיָּ֣רָץ הַנַּ֔עַר וַיַּגֵּ֥ד לְמשֶׁ֖ה וַיֹּאמַ֑ר אֶלְדָּ֣ד וּמֵידָ֔ד מִתְנַבְּאִ֖ים בַּמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num11:28'/> (11:28)</a>וַיַּ֜עַן יְהֹושֻׁ֣עַ בִּן־נ֗וּן מְשָׁרֵ֥ת משֶׁ֛ה מִבְּחֻרָ֖יו וַיֹּאמַ֑ר אֲדֹנִ֥י משֶׁ֖ה כְּלָאֵֽם׃

<a target = '_blank' href='https://hatanach.geulah.org.il/verse/citation.php?verse=Num11:29'/> (11:29)</a>וַיֹּ֤אמֶר לֹו֙ משֶׁ֔ה הַֽמְקַנֵּ֥א אַתָּ֖ה לִ֑י וּמִ֨י יִתֵּ֜ן כָּל־עַ֤ם יְהוָֹה֙ נְבִיאִ֔ים כִּֽי־יִתֵּ֧ן יְהוָֹ֛ה אֶת־רוּחֹ֖ו עֲלֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num11:30'/> (11:30)</a>וַיֵּֽאָסֵ֥ף משֶׁ֖ה אֶל־הַמַּֽחֲנֶ֑ה ה֖וּא וְזִקְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num11:31'/> (11:31)</a>וְר֜וּחַ נָסַ֣ע ׀ מֵאֵ֣ת יְהוָֹ֗ה וַיָּ֣גָז שַׂלְוִים֮ מִן־הַיָּם֒ וַיִּטֹּ֨שׁ עַל־הַמַּֽחֲנֶ֜ה כְּדֶ֤רֶךְ יֹ֣ום כֹּ֗ה וּכְדֶ֤רֶךְ יֹום֙ כֹּ֔ה סְבִיבֹ֖ות הַמַּֽחֲנֶ֑ה וּכְאַמָּתַ֖יִם עַל־פְּנֵ֥י הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num11:32'/> (11:32)</a>וַיָּ֣קָם הָעָ֡ם כָּל־הַיֹּום֩ הַה֨וּא וְכָל־הַלַּ֜יְלָה וְכֹ֣ל ׀ יֹ֣ום הַמָּֽחֳרָ֗ת וַיַּֽאַסְפוּ֙ אֶת־הַשְּׂלָ֔ו֯ הַמַּמְעִ֕יט אָסַ֖ף עֲשָׂרָ֣ה חֳמָרִ֑ים וַיִּשְׁטְח֤וּ לָהֶם֙ שָׁטֹ֔וחַ סְבִיבֹ֖ות הַמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num11:33'/> (11:33)</a>הַבָּשָׂ֗ר עֹודֶ֙נּוּ֙ בֵּ֣ין שִׁנֵּיהֶ֔ם טֶ֖רֶם יִכָּרֵ֑ת וְאַ֤ף יְהוָֹה֙ חָרָ֣ה בָעָ֔ם וַיַּ֤ךְ יְהוָֹה֙ בָּעָ֔ם מַכָּ֖ה רַבָּ֥ה מְאֹֽד׃

<a target = '_blank' href='https://hatanach.geulah.org.il/verse/citation.php?verse=Num11:34'/> (11:34)</a>וַיִּקְרָ֛א אֶת־שֵֽׁם־הַמָּקֹ֥ום הַה֖וּא קִבְרֹ֣ות הַתַּֽאֲוָ֑ה כִּי־שָׁם֙ קָֽבְר֔וּ אֶת־הָעָ֖ם הַמִּתְאַוִּֽים׃

<a target = '_blank' href='https://hatanach.geulah.org.il/verse/citation.php?verse=Num11:35'/> (11:35)</a>מִקִּבְרֹ֧ות הַתַּֽאֲוָ֛ה נָֽסְע֥וּ הָעָ֖ם חֲצֵרֹ֑ות וַיִּֽהְי֖וּ בַּֽחֲצֵרֹֽות׃ פ

<a target = '_blank' href='https://hatanach.geulah.org.il/verse/citation.php?verse=Num12:1'/> (12:1)</a>וַתְּדַבֵּ֨ר מִרְיָ֤ם וְאַֽהֲרֹן֙ בְּמשֶׁ֔ה עַל־אֹדֹ֛ות הָאִשָּׁ֥ה הַכֻּשִׁ֖ית אֲשֶׁ֣ר לָקָ֑ח כִּֽי־אִשָּׁ֥ה כֻשִׁ֖ית לָקָֽח׃

<a target = '_blank' href='https://hatanach.geulah.org.il/verse/citation.php?verse=Num12:2'/> (12:2)</a>וַיֹּֽאמְר֗וּ הֲרַ֤ק אַךְ־בְּמשֶׁה֙ דִּבֶּ֣ר יְהוָֹ֔ה הֲלֹ֖א גַּם־בָּ֣נוּ דִבֵּ֑ר וַיִּשְׁמַ֖ע יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num12:3'/> (12:3)</a>וְהָאִ֥ישׁ משֶׁ֖ה עָנָ֣ו֯ מְאֹ֑ד מִכֹּל֨ הָ֣אָדָ֔ם אֲשֶׁ֖ר עַל־פְּנֵ֥י הָֽאֲדָמָֽה׃ ס

<a target = '_blank' href='https://hatanach.geulah.org.il/verse/citation.php?verse=Num12:4'/> (12:4)</a>וַיֹּ֨אמֶר יְהוָֹ֜ה פִּתְאֹ֗ם אֶל־משֶׁ֤ה וְאֶל־אַֽהֲרֹן֙ וְאֶל־מִרְיָ֔ם צְא֥וּ שְׁלָשְׁתְּכֶ֖ם אֶל־אֹ֣הֶל מֹועֵ֑ד וַיֵּֽצְא֖וּ שְׁלָשְׁתָּֽם׃

<a target = '_blank' href='https://hatanach.geulah.org.il/verse/citation.php?verse=Num12:5'/> (12:5)</a>וַיֵּ֤רֶד יְהוָֹה֙ בְּעַמּ֣וּד עָנָ֔ן וַיַּֽעֲמֹ֖ד פֶּ֣תַח הָאֹ֑הֶל וַיִּקְרָא֙ אַֽהֲרֹ֣ן וּמִרְיָ֔ם וַיֵּֽצְא֖וּ שְׁנֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num12:6'/> (12:6)</a>וַיֹּ֖אמֶר שִׁמְעוּ־נָ֣א דְבָרָ֑י אִם־יִֽהְיֶה֙ נְבִ֣יאֲכֶ֔ם יְהוָֹ֗ה בַּמַּרְאָה֙ אֵלָ֣יו אֶתְוַדָּ֔ע בַּֽחֲלֹ֖ום אֲדַבֶּר־בֹּֽו׃

<a target = '_blank' href='https://hatanach.geulah.org.il/verse/citation.php?verse=Num12:7'/> (12:7)</a>לֹא־כֵ֖ן עַבְדִּ֣י משֶׁ֑ה בְּכָל־בֵּיתִ֖י נֶֽאֱמָ֥ן הֽוּא׃

<a target = '_blank' href='https://hatanach.geulah.org.il/verse/citation.php?verse=Num12:8'/> (12:8)</a>פֶּ֣ה אֶל־פֶּ֞ה אֲדַבֶּר־בֹּ֗ו וּמַרְאֶה֙ וְלֹ֣א בְחִידֹ֔ת וּתְמֻנַ֥ת יְהוָֹ֖ה יַבִּ֑יט וּמַדּ֙וּעַ֙ לֹ֣א יְרֵאתֶ֔ם לְדַבֵּ֖ר בְּעַבְדִּ֥י בְּמשֶֽׁה׃

<a target = '_blank' href='https://hatanach.geulah.org.il/verse/citation.php?verse=Num12:9'/> (12:9)</a>וַיִּֽחַר־אַ֧ף יְהוָֹ֛ה בָּ֖ם וַיֵּלַֽךְ׃

<a target = '_blank' href='https://hatanach.geulah.org.il/verse/citation.php?verse=Num12:10'/> (12:10)</a>וְהֶֽעָנָ֗ן סָ֚ר מֵעַ֣ל הָאֹ֔הֶל וְהִנֵּ֥ה מִרְיָ֖ם מְצֹרַ֣עַת כַּשָּׁ֑לֶג וַיִּ֧פֶן אַֽהֲרֹ֛ן אֶל־מִרְיָ֖ם וְהִנֵּ֥ה מְצֹרָֽעַת׃

<a target = '_blank' href='https://hatanach.geulah.org.il/verse/citation.php?verse=Num12:11'/> (12:11)</a>וַיֹּ֥אמֶר אַֽהֲרֹ֖ן אֶל־משֶׁ֑ה בִּ֣י אֲדֹנִ֔י אַל־נָ֨א תָשֵׁ֤ת עָלֵ֨ינוּ֙ חַטָּ֔את אֲשֶׁ֥ר נֹואַ֖לְנוּ וַֽאֲשֶׁ֥ר חָטָֽאנוּ׃

<a target = '_blank' href='https://hatanach.geulah.org.il/verse/citation.php?verse=Num12:12'/> (12:12)</a>אַל־נָ֥א תְהִ֖י כַּמֵּ֑ת אֲשֶׁ֤ר בְּצֵאתֹו֙ מֵרֶ֣חֶם אִמֹּ֔ו וַיֵּֽאָכֵ֖ל חֲצִ֥י בְשָׂרֹֽו׃

<a target = '_blank' href='https://hatanach.geulah.org.il/verse/citation.php?verse=Num12:13'/> (12:13)</a>וַיִּצְעַ֣ק משֶׁ֔ה אֶל־יְהוָֹ֖ה לֵאמֹ֑ר אֵ֕ל נָ֛א רְפָ֥א נָ֖א לָֽהּ׃ פ

<a target = '_blank' href='https://hatanach.geulah.org.il/verse/citation.php?verse=Num12:14'/> (12:14)</a>וַיֹּ֨אמֶר יְהוָֹ֜ה אֶל־משֶׁ֗ה וְאָבִ֙יהָ֙ יָרֹ֤ק יָרַק֙ בְּפָנֶ֔יהָ הֲלֹ֥א תִכָּלֵ֖ם שִׁבְעַ֣ת יָמִ֑ים תִּסָּגֵ֞ר שִׁבְעַ֤ת יָמִים֙ מִח֣וּץ לַמַּֽחֲנֶ֔ה וְאַחַ֖ר תֵּֽאָסֵֽף׃

<a target = '_blank' href='https://hatanach.geulah.org.il/verse/citation.php?verse=Num12:15'/> (12:15)</a>וַתִּסָּגֵ֥ר מִרְיָ֛ם מִח֥וּץ לַמַּֽחֲנֶ֖ה שִׁבְעַ֣ת יָמִ֑ים וְהָעָם֙ לֹ֣א נָסַ֔ע עַד־הֵֽאָסֵ֖ף מִרְיָֽם׃

<a target = '_blank' href='https://hatanach.geulah.org.il/verse/citation.php?verse=Num12:16'/> (12:16)</a>וְאַחַ֛ר נָֽסְע֥וּ הָעָ֖ם מֵֽחֲצֵרֹ֑ות וַיַּֽחֲנ֖וּ בְּמִדְבַּ֥ר פָּארָֽן׃ פ

<a target = '_blank' href='https://hatanach.geulah.org.il/verse/citation.php?verse=Num13:1'/> (13:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num13:2'/> (13:2)</a>שְׁלַח־לְךָ֣ אֲנָשִׁ֗ים וְיָתֻ֙רוּ֙ אֶת־אֶ֣רֶץ כְּנַ֔עַן אֲשֶׁר־אֲנִ֥י נֹתֵ֖ן לִבְנֵ֣י יִשְׂרָאֵ֑ל אִ֣ישׁ אֶחָד֩ אִ֨ישׁ אֶחָ֜ד לְמַטֵּ֤ה אֲבֹתָיו֙ תִּשְׁלָ֔ח֯וּ כֹּ֖ל נָשִׂ֥יא בָהֶֽם׃

<a target = '_blank' href='https://hatanach.geulah.org.il/verse/citation.php?verse=Num13:3'/> (13:3)</a>וַיִּשְׁלַ֨ח אֹתָ֥ם משֶׁ֛ה מִמִּדְבַּ֥ר פָּארָ֖ן עַל־פִּ֣י יְהוָֹ֑ה כֻּלָּ֣ם אֲנָשִׁ֔ים רָאשֵׁ֥י בְנֵֽי־יִשְׂרָאֵ֖ל הֵֽמָּה׃

<a target = '_blank' href='https://hatanach.geulah.org.il/verse/citation.php?verse=Num13:4'/> (13:4)</a>וְאֵ֖לֶּה שְׁמֹותָ֑ם לְמַטֵּ֣ה רְאוּבֵ֔ן שַׁמּ֖וּעַ בֶּן־זַכּֽוּר׃

<a target = '_blank' href='https://hatanach.geulah.org.il/verse/citation.php?verse=Num13:5'/> (13:5)</a>לְמַטֵּ֣ה שִׁמְעֹ֔ון שָׁפָ֖ט בֶּן־חֹורִֽי׃

<a target = '_blank' href='https://hatanach.geulah.org.il/verse/citation.php?verse=Num13:6'/> (13:6)</a>לְמַטֵּ֣ה יְהוּדָ֔ה כָּלֵ֖ב בֶּן־יְפֻנֶּֽה׃

<a target = '_blank' href='https://hatanach.geulah.org.il/verse/citation.php?verse=Num13:7'/> (13:7)</a>לְמַטֵּ֣ה יִשָּׂשכָ֔ר יִגְאָ֖ל בֶּן־יֹוסֵֽף׃

<a target = '_blank' href='https://hatanach.geulah.org.il/verse/citation.php?verse=Num13:8'/> (13:8)</a>לְמַטֵּ֥ה אֶפְרָ֖יִ֯ם הֹושֵׁ֥עַ בִּן־נֽוּן׃

<a target = '_blank' href='https://hatanach.geulah.org.il/verse/citation.php?verse=Num13:9'/> (13:9)</a>לְמַטֵּ֣ה בִנְיָמִ֔ן פַּלְטִ֖י בֶּן־רָפֽוּא׃

<a target = '_blank' href='https://hatanach.geulah.org.il/verse/citation.php?verse=Num13:10'/> (13:10)</a>לְמַטֵּ֣ה זְבוּלֻ֔ן גַּדִּיאֵ֖ל בֶּן־סֹודִֽי׃

<a target = '_blank' href='https://hatanach.geulah.org.il/verse/citation.php?verse=Num13:11'/> (13:11)</a>לְמַטֵּ֥ה יֹוסֵ֖ף לְמַטֵּ֣ה מְנַשֶּׁ֑ה גַּדִּ֖י בֶּן־סוּסִֽי׃

<a target = '_blank' href='https://hatanach.geulah.org.il/verse/citation.php?verse=Num13:12'/> (13:12)</a>לְמַטֵּ֣ה דָ֔ן עַמִּיאֵ֖ל בֶּן־גְּמַלִּֽי׃

<a target = '_blank' href='https://hatanach.geulah.org.il/verse/citation.php?verse=Num13:13'/> (13:13)</a>לְמַטֵּ֣ה אָשֵׁ֔ר סְת֖וּר בֶּן־מִֽיכָאֵֽל׃

<a target = '_blank' href='https://hatanach.geulah.org.il/verse/citation.php?verse=Num13:14'/> (13:14)</a>לְמַטֵּ֣ה נַפְתָּלִ֔י נַחְבִּ֖י בֶּן־וָפְסִֽי׃

<a target = '_blank' href='https://hatanach.geulah.org.il/verse/citation.php?verse=Num13:15'/> (13:15)</a>לְמַטֵּ֣ה גָ֔ד גְּאוּאֵ֖ל בֶּן־מָכִֽי׃

<a target = '_blank' href='https://hatanach.geulah.org.il/verse/citation.php?verse=Num13:16'/> (13:16)</a>אֵ֚לֶּה שְׁמֹ֣ות הָֽאֲנָשִׁ֔ים אֲשֶׁר־שָׁלַ֥ח משֶׁ֖ה לָת֣וּר אֶת־הָאָ֑רֶץ וַיִּקְרָ֥א משֶׁ֛ה לְהֹושֵׁ֥עַ בִּן־נ֖וּן יְהֹושֻֽׁעַ׃

<a target = '_blank' href='https://hatanach.geulah.org.il/verse/citation.php?verse=Num13:17'/> (13:17)</a>וַיִּשְׁלַ֤ח אֹתָם֙ משֶׁ֔ה לָת֖וּר אֶת־אֶ֣רֶץ כְּנָ֑עַן וַיֹּ֣אמֶר אֲלֵהֶ֗ם עֲל֥וּ זֶה֙ בַּנֶּ֔גֶב וַֽעֲלִיתֶ֖ם אֶת־הָהָֽר׃

<a target = '_blank' href='https://hatanach.geulah.org.il/verse/citation.php?verse=Num13:18'/> (13:18)</a>וּרְאִיתֶ֥ם אֶת־הָאָ֖רֶץ מַה־הִ֑וא וְאֶת־הָעָם֙ הַיּשֵׁ֣ב עָלֶ֔יהָ הֶחָזָ֥ק הוּא֙ הֲרָפֶ֔ה הַֽמְעַ֥ט ה֖וּא אִם־רָֽב׃

<a target = '_blank' href='https://hatanach.geulah.org.il/verse/citation.php?verse=Num13:19'/> (13:19)</a>וּמָ֣ה הָאָ֗רֶץ אֲשֶׁר־הוּא֙ ישֵׁ֣ב בָּ֔הּ הֲטֹובָ֥ה הִ֖וא אִם־רָעָ֑ה וּמָ֣ה הֶֽעָרִ֗ים אֲשֶׁר־הוּא֙ יֹושֵׁ֣ב בָּהֵ֔נָּה הַֽבְּמַֽחֲנִ֖ים אִ֥ם בְּמִבְצָרִֽים׃

<a target = '_blank' href='https://hatanach.geulah.org.il/verse/citation.php?verse=Num13:20'/> (13:20)</a>וּמָ֣ה הָ֠אָרֶץ הַשְּׁמֵנָ֨ה הִ֜וא אִם־רָזָ֗ה הֲיֵֽשׁ־בָּ֥הּ עֵץ֙ אִם־אַ֔יִן וְהִ֨תְחַזַּקְתֶּ֔ם וּלְקַחְתֶּ֖ם מִפְּרִ֣י הָאָ֑רֶץ וְהַ֨יָּמִ֔ים יְמֵ֖י בִּכּוּרֵ֥י עֲנָבִֽים׃

<a target = '_blank' href='https://hatanach.geulah.org.il/verse/citation.php?verse=Num13:21'/> (13:21)</a>וַיַּֽעֲל֖וּ וַיָּתֻ֣רוּ אֶת־הָאָ֑רֶץ מִמִּדְבַּר־צִ֥ן עַד־רְחֹ֖ב לְבֹ֥א חֲמָֽת׃

<a target = '_blank' href='https://hatanach.geulah.org.il/verse/citation.php?verse=Num13:22'/> (13:22)</a>וַיַּֽעֲל֣וּ בַנֶּגֶב֮ וַיָּבֹ֣֯א עַד־חֶבְרֹון֒ וְשָׁ֤ם אֲחִימָן֙ שֵׁשַׁ֣י וְתַלְמַ֔י יְלִידֵ֖י הָֽעֲנָ֑ק וְחֶבְרֹ֗ון שֶׁ֤בַע שָׁנִים֙ נִבְנְתָ֔ה לִפְנֵ֖י צֹ֥עַן מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Num13:23'/> (13:23)</a>וַיָּבֹ֜אוּ עַד־נַ֣חַל אֶשְׁכֹּ֗ל וַיִּכְרְת֨וּ מִשָּׁ֤ם זְמֹורָה֙ וְאֶשְׁכֹּ֤ול עֲנָבִים֙ אֶחָ֔ד וַיִּשָּׂאֻ֥הוּ בַמֹּ֖וט בִּשְׁנָ֑יִם וּמִן־הָֽרִמֹּנִ֖ים וּמִן־הַתְּאֵנִֽים׃

<a target = '_blank' href='https://hatanach.geulah.org.il/verse/citation.php?verse=Num13:24'/> (13:24)</a>לַמָּקֹ֣ום הַה֔וּא קָרָ֖א נַ֣חַל אֶשְׁכֹּ֑ול עַ֚ל אֹדֹ֣ות הָֽאֶשְׁכֹּ֔ול אֲשֶׁר־כָּֽרְת֥וּ מִשָּׁ֖ם בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num13:25'/> (13:25)</a>וַיָּשֻׁ֖בוּ מִתּ֣וּר הָאָ֑רֶץ מִקֵּ֖ץ אַרְבָּעִ֥ים יֹֽום׃

<a target = '_blank' href='https://hatanach.geulah.org.il/verse/citation.php?verse=Num13:26'/> (13:26)</a>וַיֵּֽלְכ֡וּ וַיָּבֹאוּ֩ אֶל־משֶׁ֨ה וְאֶל־אַֽהֲרֹ֜ן וְאֶל־כָּל־עֲדַ֧ת בְּנֵֽי־יִשְׂרָאֵ֛ל אֶל־מִדְבַּ֥ר פָּארָ֖ן קָדֵ֑שָׁה וַיָּשִׁ֨יבוּ אֹותָ֤ם דָּבָר֙ וְאֶת־כָּל־הָ֣עֵדָ֔ה וַיַּרְא֖וּם אֶת־פְּרִ֥י הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num13:27'/> (13:27)</a>וַיְסַפְּרוּ־לֹו֙ וַיֹּ֣אמְר֔וּ בָּ֕אנוּ אֶל־הָאָ֖רֶץ אֲשֶׁ֣ר שְׁלַחְתָּ֑נוּ וְ֠גַם זָבַ֨ת חָלָ֥ב וּדְבַ֛שׁ הִ֖וא וְזֶה־פִּרְיָֽהּ׃

<a target = '_blank' href='https://hatanach.geulah.org.il/verse/citation.php?verse=Num13:28'/> (13:28)</a>אֶ֚פֶס כִּי־עַ֣ז הָעָ֔ם הַיּשֵׁ֖ב בָּאָ֑רֶץ וְהֶֽעָרִ֗ים בְּצֻרֹ֤ות גְּדֹלֹת֙ מְאֹ֔ד וְגַם־יְלִדֵ֥י הָֽעֲנָ֖ק רָאִ֥ינוּ שָֽׁם׃

<a target = '_blank' href='https://hatanach.geulah.org.il/verse/citation.php?verse=Num13:29'/> (13:29)</a>עֲמָלֵ֥ק יֹושֵׁ֖ב בְּאֶ֣רֶץ הַנֶּ֑גֶב וְ֠הַֽחִתִּי וְהַיְבוּסִ֤י וְהָֽאֱמֹרִי֙ יֹושֵׁ֣ב בָּהָ֔ר וְהַכְּנַֽעֲנִי֙ יֹושֵׁ֣ב עַל־הַיָּ֔ם וְעַ֖ל יַ֥ד הַיַּרְדֵּֽן׃

<a target = '_blank' href='https://hatanach.geulah.org.il/verse/citation.php?verse=Num13:30'/> (13:30)</a>וַיַּ֧הַס֯ כָּלֵ֛ב אֶת־הָעָ֖ם אֶל־משֶׁ֑ה וַיֹּ֗אמֶר עָלֹ֤ה נַֽעֲלֶה֙ וְיָרַ֣שְׁנוּ אֹתָ֔הּ כִּֽי־יָכֹ֥ול נוּכַ֖ל לָֽהּ׃

<a target = '_blank' href='https://hatanach.geulah.org.il/verse/citation.php?verse=Num13:31'/> (13:31)</a>וְהָ֨אֲנָשִׁ֜ים אֲשֶׁר־עָל֤וּ עִמֹּו֙ אָֽמְר֔וּ לֹ֥א נוּכַ֖ל לַֽעֲלֹ֣ות אֶל־הָעָ֑ם כִּֽי־חָזָ֥ק ה֖וּא מִמֶּֽנּוּ׃

<a target = '_blank' href='https://hatanach.geulah.org.il/verse/citation.php?verse=Num13:32'/> (13:32)</a>וַיֹּוצִ֜יאוּ דִּבַּ֤ת הָאָ֙רֶץ֙ אֲשֶׁ֣ר תָּר֣וּ אֹתָ֔הּ אֶל־בְּנֵ֥י יִשְׂרָאֵ֖ל לֵאמֹ֑ר הָאָ֡רֶץ אֲשֶׁר֩ עָבַ֨רְנוּ בָ֜הּ לָת֣וּר אֹתָ֗הּ אֶ֣רֶץ אֹכֶ֤לֶת יֹֽושְׁבֶ֙יהָ֙ הִ֔וא וְכָל־הָעָ֛ם אֲשֶׁר־רָאִ֥ינוּ בְתֹוכָ֖הּ אַנְשֵׁ֥י מִדֹּֽות׃

<a target = '_blank' href='https://hatanach.geulah.org.il/verse/citation.php?verse=Num13:33'/> (13:33)</a>וְשָׁ֣ם רָאִ֗ינוּ אֶת־הַנְּפִילִ֛ים בְּנֵ֥י עֲנָ֖ק מִן־הַנְּפִלִ֑ים וַנְּהִ֤י בְעֵינֵ֙ינוּ֙ כַּֽחֲגָבִ֔ים וְכֵ֥ן הָיִ֖ינוּ בְּעֵֽינֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num14:1'/> (14:1)</a>וַתִּשָּׂא֙ כָּל־הָ֣עֵדָ֔ה וַיִּתְּנ֖וּ אֶת־קֹולָ֑ם וַיִּבְכּ֥וּ הָעָ֖ם בַּלַּ֥יְלָה הַהֽוּא׃

<a target = '_blank' href='https://hatanach.geulah.org.il/verse/citation.php?verse=Num14:2'/> (14:2)</a>וַיִּלֹּ֨נוּ֙ עַל־משֶׁ֣ה וְעַל־אַֽהֲרֹ֔ן כֹּ֖ל בְּנֵ֣י יִשְׂרָאֵ֑ל וַיֹּֽאמְר֨וּ אֲלֵהֶ֜ם כָּל־הָֽעֵדָ֗ה לוּ־מַ֙תְנוּ֙ בְּאֶ֣רֶץ מִצְרַ֔יִם אֹ֛ו בַּמִּדְבָּ֥ר הַזֶּ֖ה לוּ־מָֽתְנוּ׃

<a target = '_blank' href='https://hatanach.geulah.org.il/verse/citation.php?verse=Num14:3'/> (14:3)</a>וְלָמָ֣ה יְ֠הוָֹה מֵבִ֨יא אֹתָ֜נוּ אֶל־הָאָ֤רֶץ הַזֹּאת֙ לִנְפֹּ֣ל בַּחֶ֔רֶב נָשֵׁ֥ינוּ וְטַפֵּ֖נוּ יִֽהְי֣וּ לָבַ֑ז הֲלֹ֧וא טֹ֦וב לָ֖נוּ שׁ֥וּב מִצְרָֽיְמָה׃

<a target = '_blank' href='https://hatanach.geulah.org.il/verse/citation.php?verse=Num14:4'/> (14:4)</a>וַיֹּֽאמְר֖וּ אִ֣ישׁ אֶל־אָחִ֑יו נִתְּנָ֥ה רֹ֖אשׁ וְנָשׁ֥וּבָה מִצְרָֽיְמָה׃

<a target = '_blank' href='https://hatanach.geulah.org.il/verse/citation.php?verse=Num14:5'/> (14:5)</a>וַיִּפֹּ֥ל משֶׁ֛ה וְאַֽהֲרֹ֖ן עַל־פְּנֵיהֶ֑ם לִפְנֵ֕י כָּל־קְהַ֥ל עֲדַ֖ת בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num14:6'/> (14:6)</a>וִֽיהֹושֻׁ֣עַ בִּן־נ֗וּן וְכָלֵב֙ בֶּן־יְפֻנֶּ֔ה מִן־הַתָּרִ֖ים אֶת־הָאָ֑רֶץ קָֽרְע֖וּ בִּגְדֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num14:7'/> (14:7)</a>וַיֹּ֣אמְר֔וּ אֶל־כָּל־עֲדַ֥ת בְּנֵֽי־יִשְׂרָאֵ֖ל לֵאמֹ֑ר הָאָ֗רֶץ אֲשֶׁ֨ר עָבַ֤רְנוּ בָהּ֙ לָת֣וּר אֹתָ֔הּ טֹובָ֥ה הָאָ֖רֶץ מְאֹ֥ד מְאֹֽד׃

<a target = '_blank' href='https://hatanach.geulah.org.il/verse/citation.php?verse=Num14:8'/> (14:8)</a>אִם־חָפֵ֥ץ בָּ֙נוּ֙ יְהוָֹ֔ה וְהֵבִ֤יא אֹתָ֙נוּ֙ אֶל־הָאָ֣רֶץ הַזֹּ֔את וּנְתָנָ֖הּ לָ֑נוּ אֶ֕רֶץ אֲשֶׁר־הִ֛וא זָבַ֥ת חָלָ֖ב וּדְבָֽשׁ׃

<a target = '_blank' href='https://hatanach.geulah.org.il/verse/citation.php?verse=Num14:9'/> (14:9)</a>אַ֣ךְ בַּֽיהוָֹה֮ אַל־תִּמְרֹדוּ֒ וְאַתֶּ֗ם אַל־תִּֽירְאוּ֙ אֶת־עַ֣ם הָאָ֔רֶץ כִּ֥י לַחְמֵ֖נוּ הֵ֑ם סָ֣ר צִלָּ֧ם מֵֽעֲלֵיהֶ֛ם וַֽיהוָֹ֥ה אִתָּ֖נוּ אַל־תִּֽירָאֻֽם׃

<a target = '_blank' href='https://hatanach.geulah.org.il/verse/citation.php?verse=Num14:10'/> (14:10)</a>וַיֹּֽאמְרוּ֙ כָּל־הָ֣עֵדָ֔ה לִרְגֹּ֥ום אֹתָ֖ם בָּֽאֲבָנִ֑ים וּכְבֹ֣וד יְהוָֹ֗ה נִרְאָה֙ בְּאֹ֣הֶל מֹועֵ֔ד אֶל־כָּל־בְּנֵ֖י יִשְׂרָאֵֽל׃ פ

<a target = '_blank' href='https://hatanach.geulah.org.il/verse/citation.php?verse=Num14:11'/> (14:11)</a>וַיֹּ֤אמֶר יְהוָֹה֙ אֶל־משֶׁ֔ה עַד־אָ֥נָה יְנַֽאֲצֻ֖נִי הָעָ֣ם הַזֶּ֑ה וְעַד־אָ֙נָה֙ לֹא־יַֽאֲמִ֣ינוּ בִ֔י בְּכֹל֨ הָֽאֹתֹ֔ות אֲשֶׁ֥ר עָשִׂ֖יתִי בְּקִרְבֹּֽו׃

<a target = '_blank' href='https://hatanach.geulah.org.il/verse/citation.php?verse=Num14:12'/> (14:12)</a>אַכֶּ֥נּוּ בַדֶּ֖בֶר וְאֹֽורִשֶׁ֑נּוּ וְאֶֽעֱשֶׂה֙ אֹֽתְךָ֔ לְגֹֽוי־גָּדֹ֥ול וְעָצ֖וּם מִמֶּֽנּוּ׃

<a target = '_blank' href='https://hatanach.geulah.org.il/verse/citation.php?verse=Num14:13'/> (14:13)</a>וַיֹּ֥אמֶר משֶׁ֖ה אֶל־יְהוָֹ֑ה וְשָֽׁמְע֣וּ מִצְרַ֔יִם כִּי־הֶֽעֱלִ֧יתָ בְכֹֽחֲךָ֛ אֶת־הָעָ֥ם הַזֶּ֖ה מִקִּרְבֹּֽו׃

<a target = '_blank' href='https://hatanach.geulah.org.il/verse/citation.php?verse=Num14:14'/> (14:14)</a>וְאָֽמְר֗וּ אֶל־יֹושֵׁב֮ הָאָ֣רֶץ הַזֹּאת֒ שָֽׁמְעוּ֙ כִּֽי־אַתָּ֣ה יְהוָֹ֔ה בְּקֶ֖רֶב הָעָ֣ם הַזֶּ֑ה אֲשֶׁר־עַ֨יִן בְּעַ֜יִן נִרְאָ֣ה ׀ אַתָּ֣ה יְהוָֹ֗ה וַֽעֲנָֽנְךָ֙ עֹמֵ֣ד עֲלֵהֶ֔ם וּבְעַמֻּ֣ד עָנָ֗ן אַתָּ֨ה הֹלֵ֤ךְ לִפְנֵיהֶם֙ יֹומָ֔ם וּבְעַמּ֥וּד אֵ֖שׁ לָֽיְלָה׃

<a target = '_blank' href='https://hatanach.geulah.org.il/verse/citation.php?verse=Num14:15'/> (14:15)</a>וְהֵֽמַתָּ֛ה אֶת־הָעָ֥ם הַזֶּ֖ה כְּאִ֣ישׁ אֶחָ֑ד וְאָֽמְרוּ֙ הַגֹּויִ֔ם אֲשֶׁר־שָֽׁמְע֥וּ אֶֽת־שִׁמְעֲךָ֖ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num14:16'/> (14:16)</a>מִבִּלְתִּ֞י יְכֹ֣לֶת יְהוָֹ֗ה לְהָבִיא֙ אֶת־הָעָ֣ם הַזֶּ֔ה אֶל־הָאָ֖רֶץ אֲשֶׁר־נִשְׁבַּ֣ע לָהֶ֑ם וַיִּשְׁחָטֵ֖ם בַּמִּדְבָּֽר׃

<a target = '_blank' href='https://hatanach.geulah.org.il/verse/citation.php?verse=Num14:17'/> (14:17)</a>וְעַתָּ֕ה יִ֯גְדַּל־נָ֖א כֹּ֣חַ אֲדֹנָ֑י כַּֽאֲשֶׁ֥ר דִּבַּ֖רְתָּ לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num14:18'/> (14:18)</a>יְהוָֹ֗ה אֶ֤רֶךְ אַפַּ֙יִם֙ וְרַב־חֶ֔סֶד נֹשֵׂ֥א עָוֹ֖ן וָפָ֑שַׁע וְנַקֵּה֙ לֹ֣א יְנַקֶּ֔ה פֹּקֵ֞ד עֲוֹ֤ן אָבֹות֙ עַל־בָּנִ֔ים עַל־שִׁלֵּשִׁ֖ים וְעַל־רִבֵּעִֽים׃

<a target = '_blank' href='https://hatanach.geulah.org.il/verse/citation.php?verse=Num14:19'/> (14:19)</a>סְֽלַח־נָ֗א לַֽעֲוֹ֛ן הָעָ֥ם הַזֶּ֖ה כְּגֹ֣דֶל חַסְדֶּ֑ךָ וְכַֽאֲשֶׁ֤ר נָשָׂ֨אתָה֙ לָעָ֣ם הַזֶּ֔ה מִמִּצְרַ֖יִם וְעַד־הֵֽנָּה׃

<a target = '_blank' href='https://hatanach.geulah.org.il/verse/citation.php?verse=Num14:20'/> (14:20)</a>וַיֹּ֣אמֶר יְהוָֹ֔ה סָלַ֖חְתִּי כִּדְבָרֶֽךָ׃

<a target = '_blank' href='https://hatanach.geulah.org.il/verse/citation.php?verse=Num14:21'/> (14:21)</a>וְאוּלָ֖ם חַי־אָ֑נִי וְיִמָּלֵ֥א כְבֹֽוד־יְהוָֹ֖ה אֶת־כָּל־הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num14:22'/> (14:22)</a>כִּ֣י כָל־הָֽאֲנָשִׁ֗ים הָֽרֹאִ֤ים אֶת־כְּבֹדִי֙ וְאֶת־אֹ֣תֹתַ֔י אֲשֶׁר־עָשִׂ֥יתִי בְמִצְרַ֖יִם וּבַמִּדְבָּ֑ר וַיְנַסּ֣וּ אֹתִ֗י זֶ֚ה עֶ֣שֶׂר פְּעָמִ֔ים וְלֹ֥א שָֽׁמְע֖וּ בְּקֹולִֽי׃

<a target = '_blank' href='https://hatanach.geulah.org.il/verse/citation.php?verse=Num14:23'/> (14:23)</a>אִם־יִרְאוּ֙ אֶת־הָאָ֔רֶץ אֲשֶׁ֥ר נִשְׁבַּ֖עְתִּי לַֽאֲבֹתָ֑ם וְכָל־מְנַֽאֲצַ֖י לֹ֥א יִרְאֽוּהָ׃

<a target = '_blank' href='https://hatanach.geulah.org.il/verse/citation.php?verse=Num14:24'/> (14:24)</a>וְעַבְדִּ֣י כָלֵ֗ב עֵ֣קֶב הָֽיְתָ֞ה ר֤וּחַ אַחֶ֙רֶת֙ עִמֹּ֔ו וַיְמַלֵּ֖א אַֽחֲרָ֑י וַֽהֲבִֽיאֹתִ֗יו אֶל־הָאָ֙רֶץ֙ אֲשֶׁר־בָּ֣א שָׁ֔מָּה וְזַרְעֹ֖ו יֹֽורִשֶֽׁנָּה׃

<a target = '_blank' href='https://hatanach.geulah.org.il/verse/citation.php?verse=Num14:25'/> (14:25)</a>וְהָֽעֲמָֽלֵקִ֥י וְהַכְּנַֽעֲנִ֖י יֹושֵׁ֣ב בָּעֵ֑מֶק מָחָ֗ר פְּנ֨וּ וּסְע֥וּ לָכֶ֛ם הַמִּדְבָּ֖ר דֶּ֥רֶךְ יַם־סֽוּף׃ פ

<a target = '_blank' href='https://hatanach.geulah.org.il/verse/citation.php?verse=Num14:26'/> (14:26)</a>וַיְדַבֵּ֣ר יְהוָֹ֔ה אֶל־משֶׁ֥ה וְאֶל־אַֽהֲרֹ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num14:27'/> (14:27)</a>עַד־מָתַ֗י לָעֵדָ֤ה הָֽרָעָה֙ הַזֹּ֔את אֲשֶׁ֛ר הֵ֥מָּה מַלִּינִ֖ים עָלָ֑י אֶת־תְּלֻנֹּ֞ות בְּנֵ֣י יִשְׂרָאֵ֗ל אֲשֶׁ֨ר הֵ֧מָּה מַלִּינִ֛ים עָלַ֖י שָׁמָֽעְתִּי׃

<a target = '_blank' href='https://hatanach.geulah.org.il/verse/citation.php?verse=Num14:28'/> (14:28)</a>אֱמֹ֣ר אֲלֵהֶ֗ם חַי־אָ֙נִי֙ נְאֻם־יְהוָֹ֔ה אִם־לֹ֕א כַּֽאֲשֶׁ֥ר דִּבַּרְתֶּ֖ם בְּאָזְנָ֑י כֵּ֖ן אֶֽעֱשֶׂ֥ה לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num14:29'/> (14:29)</a>בַּמִּדְבָּ֣ר הַ֠זֶּה יִפְּל֨וּ פִגְרֵיכֶ֜ם וְכָל־פְּקֻֽדֵיכֶם֙ לְכָל־מִסְפַּרְכֶ֔ם מִבֶּ֛ן עֶשְׂרִ֥ים שָׁנָ֖ה וָמָ֑עְלָה אֲשֶׁ֥ר הֲלִֽינֹתֶ֖ם עָלָֽי׃

<a target = '_blank' href='https://hatanach.geulah.org.il/verse/citation.php?verse=Num14:30'/> (14:30)</a>אִם־אַתֶּם֙ תָּבֹ֣אוּ אֶל־הָאָ֔רֶץ אֲשֶׁ֤ר נָשָׂ֙אתִי֙ אֶת־יָדִ֔י לְשַׁכֵּ֥ן אֶתְכֶ֖ם בָּ֑הּ כִּ֚י אִם־כָּלֵ֣ב בֶּן־יְפֻנֶּ֔ה וִֽיהֹושֻׁ֖עַ בִּן־נֽוּן׃

<a target = '_blank' href='https://hatanach.geulah.org.il/verse/citation.php?verse=Num14:31'/> (14:31)</a>וְטַ֨פְּכֶ֔ם אֲשֶׁ֥ר אֲמַרְתֶּ֖ם לָבַ֣ז יִֽהְיֶ֑ה וְהֵֽבֵי֯אתִ֣י אֹתָ֔ם וְיָֽדְעוּ֙ אֶת־הָאָ֔רֶץ אֲשֶׁ֥ר מְאַסְתֶּ֖ם בָּֽהּ׃

<a target = '_blank' href='https://hatanach.geulah.org.il/verse/citation.php?verse=Num14:32'/> (14:32)</a>וּפִגְרֵיכֶ֖ם אַתֶּ֑ם יִפְּל֖וּ בַּמִּדְבָּ֥ר הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Num14:33'/> (14:33)</a>וּ֠בְנֵיכֶם יִֽהְי֨וּ רֹעִ֤ים בַּמִּדְבָּר֙ אַרְבָּעִ֣ים שָׁנָ֔ה וְנָֽשְׂא֖וּ אֶת־זְנֽוּתֵיכֶ֑ם עַד־תֹּ֥ם פִּגְרֵיכֶ֖ם בַּמִּדְבָּֽר׃

<a target = '_blank' href='https://hatanach.geulah.org.il/verse/citation.php?verse=Num14:34'/> (14:34)</a>בְּמִסְפַּ֨ר הַיָּמִ֜ים אֲשֶׁר־תַּרְתֶּ֣ם אֶת־הָֽאָרֶץ֮ אַרְבָּעִ֣ים יֹום֒ יֹ֣ום לַשָּׁנָ֞ה יֹ֣ום לַשָּׁנָ֗ה תִּשְׂאוּ֙ אֶת־עֲוֹנֹ֣תֵיכֶ֔ם אַרְבָּעִ֖ים שָׁנָ֑ה וִֽידַעְתֶּ֖ם אֶת־תְּנֽוּאָתִֽי׃

<a target = '_blank' href='https://hatanach.geulah.org.il/verse/citation.php?verse=Num14:35'/> (14:35)</a>אֲנִ֣י יְהוָֹה֮ דִּבַּרְתִּי֒ אִם־לֹ֣א ׀ זֹ֣את אֶֽעֱשֶׂ֗ה לְכָל־הָֽעֵדָ֤ה הָֽרָעָה֙ הַזֹּ֔את הַנֹּֽועָדִ֖ים עָלָ֑י בַּמִּדְבָּ֥ר הַזֶּ֛ה יִתַּ֖מּוּ וְשָׁ֥ם יָמֻֽתוּ׃

<a target = '_blank' href='https://hatanach.geulah.org.il/verse/citation.php?verse=Num14:36'/> (14:36)</a>וְהָ֣אֲנָשִׁ֔ים אֲשֶׁר־שָׁלַ֥ח משֶׁ֖ה לָת֣וּר אֶת־הָאָ֑רֶץ וַיָּשֻׁ֗בוּ וַיַּלִּ֤ו֯נוּ עָלָיו֙ אֶת־כָּל־הָ֣עֵדָ֔ה לְהֹוצִ֥יא דִבָּ֖ה עַל־הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num14:37'/> (14:37)</a>וַיָּמֻ֙תוּ֙ הָ֣אֲנָשִׁ֔ים מֹֽוצִאֵ֥י דִבַּת־הָאָ֖רֶץ רָעָ֑ה בַּמַּגֵּפָ֖ה לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num14:38'/> (14:38)</a>וִֽיהֹושֻׁ֣עַ בִּן־נ֔וּן וְכָלֵ֖ב בֶּן־יְפֻנֶּ֑ה חָיוּ֙ מִן־הָֽאֲנָשִׁ֣ים הָהֵ֔ם הַהֹֽלְכִ֖ים לָת֥וּר אֶת־הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num14:39'/> (14:39)</a>וַיְדַבֵּ֤ר משֶׁה֙ אֶת־הַדְּבָרִ֣ים הָאֵ֔לֶּה אֶֽל־כָּל־בְּנֵ֖י יִשְׂרָאֵ֑ל וַיִּתְאַבְּל֥וּ הָעָ֖ם מְאֹֽד׃

<a target = '_blank' href='https://hatanach.geulah.org.il/verse/citation.php?verse=Num14:40'/> (14:40)</a>וַיַּשְׁכִּ֣מוּ בַבֹּ֔קֶר וַיַּֽעֲל֥וּ אֶל־רֹֽאשׁ־הָהָ֖ר לֵאמֹ֑ר הִנֶּ֗נּוּ וְעָלִ֛ינוּ אֶל־הַמָּקֹ֛ום אֲשֶׁר־אָמַ֥ר יְהוָֹ֖ה כִּ֥י חָטָֽאנוּ׃

<a target = '_blank' href='https://hatanach.geulah.org.il/verse/citation.php?verse=Num14:41'/> (14:41)</a>וַיֹּ֣אמֶר משֶׁ֔ה לָ֥מָּה זֶּ֛ה אַתֶּ֥ם עֹֽבְרִ֖ים אֶת־פִּ֣י יְהוָֹ֑ה וְהִ֖וא לֹ֥א תִצְלָֽח׃

<a target = '_blank' href='https://hatanach.geulah.org.il/verse/citation.php?verse=Num14:42'/> (14:42)</a>אַל־תַּ֣עֲל֔וּ כִּ֛י אֵ֥ין יְהוָֹ֖ה בְּקִרְבְּכֶ֑ם וְלֹא֙ תִּנָּ֣גְפ֔וּ לִפְנֵ֖י אֹֽיְבֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num14:43'/> (14:43)</a>כִּי֩ הָֽעֲמָֽלֵקִ֨י וְהַכְּנַֽעֲנִ֥י שָׁם֙ לִפְנֵיכֶ֔ם וּנְפַלְתֶּ֖ם בֶּחָ֑רֶב כִּֽי־עַל־כֵּ֤ן שַׁבְתֶּם֙ מֵאַֽחֲרֵ֣י יְהוָֹ֔ה וְלֹא־יִֽהְיֶ֥ה יְהוָֹ֖ה עִמָּכֶֽם׃

<a target = '_blank' href='https://hatanach.geulah.org.il/verse/citation.php?verse=Num14:44'/> (14:44)</a>וַיַּעְפִּ֕לוּ לַֽעֲלֹ֖ות אֶל־רֹ֣אשׁ הָהָ֑ר וַֽאֲרֹ֤ון בְּרִֽית־יְהוָֹה֙ וּמשֶׁ֔ה לֹא־מָ֖שׁוּ מִקֶּ֥רֶב הַמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num14:45'/> (14:45)</a>וַיֵּ֤רֶד הָֽעֲמָלֵקִי֙ וְהַכְּנַֽעֲנִ֔י הַיּשֵׁ֖ב בָּהָ֣ר הַה֑וּא וַיַּכּ֥וּם וַיַּכְּת֖וּם עַד־הַֽחָרְמָֽה׃ פ

<a target = '_blank' href='https://hatanach.geulah.org.il/verse/citation.php?verse=Num15:1'/> (15:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num15:2'/> (15:2)</a>דַּבֵּר֙ אֶל־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם כִּ֣י תָבֹ֗אוּ אֶל־אֶ֙רֶץ֙ מֹֽושְׁבֹ֣תֵיכֶ֔ם אֲשֶׁ֥ר אֲנִ֖י נֹתֵ֥ן לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num15:3'/> (15:3)</a>וַעֲשִׂיתֶ֨ם אִשֶּׁ֤ה לַֽיהוָֹה֙ עֹלָ֣ה אֹו־זֶ֔בַח לְפַלֵּא־נֶ֙דֶר֙ אֹ֣ו בִנְדָבָ֔ה אֹ֖ו בְּמֹֽעֲדֵיכֶ֑ם לַֽעֲשֹׂ֞ות רֵ֤יחַ נִיחֹחַ֙ לַֽיהוָֹ֔ה מִן־הַבָּקָ֖ר אֹ֥ו מִן־הַצֹּֽאן׃

<a target = '_blank' href='https://hatanach.geulah.org.il/verse/citation.php?verse=Num15:4'/> (15:4)</a>וְהִקְרִ֛יב הַמַּקְרִ֥יב קָרְבָּנֹ֖ו לַֽיהוָֹ֑ה מִנְחָה֙ סֹ֣לֶת עִשָּׂרֹ֔ון בָּל֕וּל בִּרְבִעִ֥ית הַהִ֖ין שָֽׁמֶן׃

<a target = '_blank' href='https://hatanach.geulah.org.il/verse/citation.php?verse=Num15:5'/> (15:5)</a>וְיַ֤יִן לַנֶּ֙סֶךְ֙ רְבִיעִ֣ית הַהִ֔ין תַּֽעֲשֶׂ֥ה עַל־הָֽעֹלָ֖ה אֹ֣ו לַזָּ֑בַח לַכֶּ֖בֶשׂ הָֽאֶחָֽד׃

<a target = '_blank' href='https://hatanach.geulah.org.il/verse/citation.php?verse=Num15:6'/> (15:6)</a>אֹ֤ו לָאַ֨יִ֙ל תַּֽעֲשֶׂ֣ה מִנְחָ֔ה סֹ֖לֶת שְׁנֵ֣י עֶשְׂרֹנִ֑ים בְּלוּלָ֥ה בַשֶּׁ֖מֶן שְׁלִשִׁ֥ית הַהִֽין׃

<a target = '_blank' href='https://hatanach.geulah.org.il/verse/citation.php?verse=Num15:7'/> (15:7)</a>וְיַ֥יִן לַנֶּ֖סֶךְ שְׁלִשִׁ֣ית הַהִ֑ין תַּקְרִ֥יב רֵֽיחַ־נִיחֹ֖חַ לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num15:8'/> (15:8)</a>וְכִי־תַֽעֲשֶׂ֥ה בֶן־בָּקָ֖ר עֹלָ֣ה אֹו־זָ֑בַח לְפַלֵּא־נֶ֥דֶר אֹֽו־שְׁלָמִ֖ים לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num15:9'/> (15:9)</a>וְהִקְרִ֤יב עַל־בֶּן־הַבָּקָר֙ מִנְחָ֔ה סֹ֖לֶת שְׁלשָׁ֣ה עֶשְׂרֹנִ֑ים בָּל֥וּל בַּשֶּׁ֖מֶן חֲצִ֥י הַהִֽין׃

<a target = '_blank' href='https://hatanach.geulah.org.il/verse/citation.php?verse=Num15:10'/> (15:10)</a>וְיַ֛יִן תַּקְרִ֥יב לַנֶּ֖סֶךְ חֲצִ֣י הַהִ֑ין אִשֵּׁ֥ה רֵֽיחַ־נִיחֹ֖חַ לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num15:11'/> (15:11)</a>כָּ֣כָה יֵֽעָשֶׂ֗ה לַשֹּׁור֙ הָֽאֶחָ֔ד אֹ֖ו לָאַ֣יִל הָֽאֶחָ֑ד אֹֽו־לַשֶּׂ֥ה בַכְּבָשִׂ֖ים אֹ֥ו בָֽעִזִּֽים׃

<a target = '_blank' href='https://hatanach.geulah.org.il/verse/citation.php?verse=Num15:12'/> (15:12)</a>כַּמִּסְפָּ֖ר אֲשֶׁ֣ר תַּֽעֲשׂ֑וּ כָּ֛כָה תַּֽעֲשׂ֥וּ לָֽאֶחָ֖ד כְּמִסְפָּרָֽם׃

<a target = '_blank' href='https://hatanach.geulah.org.il/verse/citation.php?verse=Num15:13'/> (15:13)</a>כָּל־הָֽאֶזְרָ֥ח יַֽעֲשֶׂה־כָּ֖כָה אֶת־אֵ֑לֶּה לְהַקְרִ֛יב אִשֵּׁ֥ה רֵֽיחַ־נִיחֹ֖חַ לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num15:14'/> (15:14)</a>וְכִֽי־יָגוּר֩ אִתְּכֶ֨ם גֵּ֜ר אֹ֤ו אֲשֶׁר־בְּתֹֽוכְכֶם֙ לְדֹרֹ֣תֵיכֶ֔ם וְעָשָׂ֛ה אִשֵּׁ֥ה רֵֽיחַ־נִיחֹ֖חַ לַֽיהוָֹ֑ה כַּֽאֲשֶׁ֥ר תַּֽעֲשׂ֖וּ כֵּ֥ן יַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Num15:15'/> (15:15)</a>הַקָּהָ֕ל חֻקָּ֥ה אַחַ֛ת לָכֶ֖ם וְלַגֵּ֣ר הַגָּ֑ר חֻקַּ֤ת עֹולָם֙ לְדֹרֹ֣תֵיכֶ֔ם כָּכֶ֛ם כַּגֵּ֥ר יִֽהְיֶ֖ה לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num15:16'/> (15:16)</a>תֹּורָ֥ה אַחַ֛ת וּמִשְׁפָּ֥ט אֶחָ֖ד יִֽהְיֶ֣ה לָכֶ֑ם וְלַגֵּ֖ר הַגָּ֥ר אִתְּכֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num15:17'/> (15:17)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num15:18'/> (15:18)</a>דַּבֵּר֙ אֶל־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם בְּבֹֽאֲכֶם֙ אֶל־הָאָ֔רֶץ אֲשֶׁ֥ר אֲנִ֛י מֵבִ֥יא אֶתְכֶ֖ם שָֽׁמָּה׃

<a target = '_blank' href='https://hatanach.geulah.org.il/verse/citation.php?verse=Num15:19'/> (15:19)</a>וְהָיָ֕ה בַּֽאֲכָלְכֶ֖ם מִלֶּ֣חֶם הָאָ֑רֶץ תָּרִ֥ימוּ תְרוּמָ֖ה לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num15:20'/> (15:20)</a>רֵאשִׁית֙ עֲרִסֹ֣תֵכֶ֔ם חַלָּ֖ה תָּרִ֣ימוּ תְרוּמָ֑ה כִּתְרוּמַ֣ת גֹּ֔רֶן כֵּ֖ן תָּרִ֥ימוּ אֹתָֽהּ׃

<a target = '_blank' href='https://hatanach.geulah.org.il/verse/citation.php?verse=Num15:21'/> (15:21)</a>מֵֽרֵאשִׁית֙ עֲרִסֹ֣תֵיכֶ֔ם תִּתְּנ֥וּ לַֽיהוָֹ֖ה תְּרוּמָ֑ה לְדֹרֹ֖תֵיכֶֽם׃ ס

<a target = '_blank' href='https://hatanach.geulah.org.il/verse/citation.php?verse=Num15:22'/> (15:22)</a>וְכִ֣י תִשְׁגּ֔וּ וְלֹ֣א תַֽעֲשׂ֔וּ אֵ֥ת כָּל־הַמִּצְוֹ֖ת הָאֵ֑לֶּה אֲשֶׁר־דִּבֶּ֥ר יְהוָֹ֖ה אֶל־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num15:23'/> (15:23)</a>אֵת֩ כָּל־אֲשֶׁ֨ר צִוָּ֧ה יְהוָֹ֛ה אֲלֵיכֶ֖ם בְּיַד־משֶׁ֑ה מִן־הַיֹּ֞ום אֲשֶׁ֨ר צִוָּ֧ה יְהוָֹ֛ה וָהָ֖לְאָה לְדֹרֹֽתֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num15:24'/> (15:24)</a>וְהָיָ֗ה אִ֣ם מֵֽעֵינֵ֣י הָֽעֵדָה֮ נֶֽעֶשְׂתָ֣ה לִשְׁגָגָה֒ וְעָשׂ֣וּ כָל־הָֽעֵדָ֡ה פַּ֣ר בֶּן־בָּקָר֩ אֶחָ֨ד לְעֹלָ֜ה לְרֵ֤יחַ נִיחֹחַ֙ לַֽיהוָֹ֔ה וּמִנְחָתֹ֥ו וְנִסְכֹּ֖ו כַּמִּשְׁפָּ֑ט וּשְׂעִֽיר־עִזִּ֥ים אֶחָ֖ד לְחַטָּֽ֯ת׃

<a target = '_blank' href='https://hatanach.geulah.org.il/verse/citation.php?verse=Num15:25'/> (15:25)</a>וְכִפֶּ֣ר הַכֹּהֵ֗ן עַל־כָּל־עֲדַ֛ת בְּנֵ֥י יִשְׂרָאֵ֖ל וְנִסְלַ֣ח לָהֶ֑ם כִּֽי־שְׁגָגָ֣ה הִ֔וא וְהֵם֩ הֵבִ֨יאוּ אֶת־קָרְבָּנָ֜ם אִשֶּׁ֣ה לַֽיהוָֹ֗ה וְחַטָּאתָ֛ם לִפְנֵ֥י יְהוָֹ֖ה עַל־שִֽׁגְגָתָֽם׃

<a target = '_blank' href='https://hatanach.geulah.org.il/verse/citation.php?verse=Num15:26'/> (15:26)</a>וְנִסְלַ֗ח לְכָל־עֲדַת֙ בְּנֵ֣י יִשְׂרָאֵ֔ל וְלַגֵּ֖ר הַגָּ֣ר בְּתֹוכָ֑ם כִּ֥י לְכָל־הָעָ֖ם בִּשְׁגָגָֽה׃ ס

<a target = '_blank' href='https://hatanach.geulah.org.il/verse/citation.php?verse=Num15:27'/> (15:27)</a>וְאִם־נֶ֥פֶשׁ אַחַ֖ת תֶּֽחֱטָ֣א בִשְׁגָגָ֑ה וְהִקְרִ֛יבָה עֵ֥ז בַּת־שְׁנָתָ֖הּ לְחַטָּֽאת׃

<a target = '_blank' href='https://hatanach.geulah.org.il/verse/citation.php?verse=Num15:28'/> (15:28)</a>וְכִפֶּ֣ר הַכֹּהֵ֗ן עַל־הַנֶּ֧פֶשׁ הַשֹּׁגֶ֛גֶת בְּחֶטְאָ֥הֿ֯ בִשְׁגָגָ֖ה לִפְנֵ֣י יְהוָֹ֑ה לְכַפֵּ֥ר עָלָ֖יו וְנִסְלַ֥ח לֹֽו׃

<a target = '_blank' href='https://hatanach.geulah.org.il/verse/citation.php?verse=Num15:29'/> (15:29)</a>הָֽאֶזְרָח֙ בִּבְנֵ֣י יִשְׂרָאֵ֔ל וְלַגֵּ֖ר הַגָּ֣ר בְּתֹוכָ֑ם תֹּורָ֤ה אַחַת֙ יִֽהְיֶ֣ה לָכֶ֔ם לָֽעֹשֶׂ֖ה בִּשְׁגָגָֽה׃

<a target = '_blank' href='https://hatanach.geulah.org.il/verse/citation.php?verse=Num15:30'/> (15:30)</a>וְהַנֶּ֜פֶשׁ אֲשֶׁר־תַּֽעֲשֶׂ֣ה ׀ בְּיָ֣ד רָמָ֗ה מִן־הָֽאֶזְרָח֙ וּמִן־הַגֵּ֔ר אֶת־יְהוָֹ֖ה ה֣וּא מְגַדֵּ֑ף וְנִכְרְתָ֛ה הַנֶּ֥פֶשׁ הַהִ֖וא מִקֶּ֥רֶב עַמָּֽהּ׃

<a target = '_blank' href='https://hatanach.geulah.org.il/verse/citation.php?verse=Num15:31'/> (15:31)</a>כִּ֤י דְבַר־יְהוָֹה֙ בָּזָ֔ה וְאֶת־מִצְוָתֹ֖ו הֵפַ֑֯ר הִכָּרֵ֧ת ׀ תִּכָּרֵ֛ת הַנֶּ֥פֶשׁ הַהִ֖וא עֲוֹנָ֥הֿ֯ בָֽהּ׃ פ

<a target = '_blank' href='https://hatanach.geulah.org.il/verse/citation.php?verse=Num15:32'/> (15:32)</a>וַיִּֽהְי֥וּ בְנֵֽי־יִשְׂרָאֵ֖ל בַּמִּדְבָּ֑ר וַיִּמְצְא֗וּ אִ֛ישׁ מְקשֵׁ֥שׁ עֵצִ֖ים בְּיֹ֥ום הַשַּׁבָּֽת׃

<a target = '_blank' href='https://hatanach.geulah.org.il/verse/citation.php?verse=Num15:33'/> (15:33)</a>וַיַּקְרִ֣יבוּ אֹתֹ֔ו הַמֹּֽצְאִ֥ים אֹתֹ֖ו מְקשֵׁ֣שׁ עֵצִ֑ים אֶל־משֶׁה֙ וְאֶֽל־אַֽהֲרֹ֔ן וְאֶ֖ל כָּל־הָעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num15:34'/> (15:34)</a>וַיַּנִּ֥יחוּ אֹתֹ֖ו בַּמִּשְׁמָ֑ר כִּ֚י לֹ֣א פֹרַ֔שׁ מַה־יֵּֽעָשֶׂ֖ה לֹֽו׃ ס

<a target = '_blank' href='https://hatanach.geulah.org.il/verse/citation.php?verse=Num15:35'/> (15:35)</a>וַיֹּ֤אמֶר יְהוָֹה֙ אֶל־משֶׁ֔ה מֹ֥ות יוּמַ֖ת הָאִ֑ישׁ רָגֹ֨ום אֹתֹ֤ו בָֽאֲבָנִים֙ כָּל־הָ֣עֵדָ֔ה מִח֖וּץ לַמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num15:36'/> (15:36)</a>וַיֹּצִ֨יאוּ אֹתֹ֜ו כָּל־הָֽעֵדָ֗ה אֶל־מִחוּץ֙ לַמַּֽחֲנֶ֔ה וַיִּרְגְּמ֥וּ אֹתֹ֛ו בָּֽאֲבָנִ֖ים וַיָּמֹ֑ת כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num15:37'/> (15:37)</a>וַיֹּ֥אמֶר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num15:38'/> (15:38)</a>דַּבֵּ֞ר אֶל־בְּנֵ֤י יִשְׂרָאֵל֨ וְאָֽמַרְתָּ֣ אֲלֵהֶ֔ם וְעָשׂ֨וּ לָהֶ֥ם צִיצִ֛ת עַל־כַּנְפֵ֥י בִגְדֵיהֶ֖ם לְדֹֽרֹתָ֑ם וְנָֽתְנ֛וּ עַל־צִיצִ֥ת הַכָּנָ֖ף פְּתִ֥יל תְּכֵֽלֶת׃

<a target = '_blank' href='https://hatanach.geulah.org.il/verse/citation.php?verse=Num15:39'/> (15:39)</a>וְהָיָ֣ה לָכֶם֮ לְצִיצִת֒ וּרְאִיתֶ֣ם אֹתֹ֗ו וּזְכַרְתֶּם֙ אֶת־כָּל־מִצְוֹ֣ת יְהוָֹ֔ה וַֽעֲשִׂיתֶ֖ם אֹתָ֑ם וְלֹֽא־תָת֜וּרוּ אַֽחֲרֵ֤י לְבַבְכֶם֙ וְאַֽחֲרֵ֣י עֵֽינֵיכֶ֔ם אֲשֶׁר־אַתֶּ֥ם זֹנִ֖ים אַֽחֲרֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num15:40'/> (15:40)</a>לְמַ֣עַן תִּזְכְּר֔וּ וַֽעֲשִׂיתֶ֖ם אֶת־כָּל־מִצְוֹתָ֑י וִֽהְיִיתֶ֥ם קְדשִׁ֖ים לֵֽאלֹֽהֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num15:41'/> (15:41)</a>אֲנִ֞י יְהוָֹ֣ה אֱלֹֽהֵיכֶ֗ם אֲשֶׁ֨ר הֹוצֵ֤אתִי אֶתְכֶם֙ מֵאֶ֣רֶץ מִצְרַ֔יִם לִֽהְיֹ֥ות לָכֶ֖ם לֵֽאלֹהִ֑ים אֲנִ֖י יְהוָֹ֥ה אֱלֹֽהֵיכֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num16:1'/> (16:1)</a>וַיִּקַּ֣ח קֹ֔רַח בֶּן־יִצְהָ֥ר בֶּן־קְהָ֖ת בֶּן־לֵוִ֑י וְדָתָ֨ן וַֽאֲבִירָ֜ם בְּנֵ֧י אֱלִיאָ֛ב וְאֹ֥ון בֶּן־פֶּ֖לֶת בְּנֵ֥י רְאוּבֵֽן׃

<a target = '_blank' href='https://hatanach.geulah.org.il/verse/citation.php?verse=Num16:2'/> (16:2)</a>וַיָּקֻ֙מוּ֙ לִפְנֵ֣י משֶׁ֔ה וַֽאֲנָשִׁ֥ים מִבְּנֵֽי־יִשְׂרָאֵ֖ל חֲמִשִּׁ֣ים וּמָאתָ֑יִם נְשִׂיאֵ֥י עֵדָ֛ה קְרִאֵ֥י מֹועֵ֖ד אַנְשֵׁי־שֵֽׁם׃

<a target = '_blank' href='https://hatanach.geulah.org.il/verse/citation.php?verse=Num16:3'/> (16:3)</a>וַיִּֽקָּהֲל֞וּ עַל־משֶׁ֣ה וְעַל־אַֽהֲרֹ֗ן וַיֹּֽאמְר֣וּ אֲלֵהֶם֮ רַב־לָכֶם֒ כִּ֤י כָל־הָֽעֵדָה֙ כֻּלָּ֣ם קְדשִׁ֔ים וּבְתֹוכָ֖ם יְהוָֹ֑ה וּמַדּ֥וּעַ תִּתְנַשְּׂא֖וּ עַל־קְהַ֥ל יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num16:4'/> (16:4)</a>וַיִּשְׁמַ֣ע משֶׁ֔ה וַיִּפֹּ֖ל עַל־פָּנָֽיו׃

<a target = '_blank' href='https://hatanach.geulah.org.il/verse/citation.php?verse=Num16:5'/> (16:5)</a>וַיְדַבֵּ֨ר אֶל־קֹ֜רַח וְאֶל־כָּל־עֲדָתֹו֮ לֵאמֹר֒ בֹּ֠קֶר וְיֹדַ֨ע יְהוָֹ֧ה אֶת־אֲשֶׁר־לֹ֛ו וְאֶת־הַקָּדֹ֖ושׁ וְהִקְרִ֣יב אֵלָ֑יו וְאֵ֛ת אֲשֶׁ֥ר יִבְחַר־בֹּ֖ו יַקְרִ֥יב אֵלָֽיו׃

<a target = '_blank' href='https://hatanach.geulah.org.il/verse/citation.php?verse=Num16:6'/> (16:6)</a>זֹ֖את עֲשׂ֑וּ קְחוּ־לָכֶ֣ם מַחְתֹּ֔ות קֹ֖רַח וְכָל־עֲדָתֹֽו׃

<a target = '_blank' href='https://hatanach.geulah.org.il/verse/citation.php?verse=Num16:7'/> (16:7)</a>וּתְנ֣וּ בָהֵ֣ן ׀ אֵ֡שׁ וְשִׂימוּ֩ עֲלֵיהֶ֨ן קְטֹ֜רֶת לִפְנֵ֤י יְהוָֹה֙ מָחָ֔ר וְהָיָ֗ה הָאִ֛ישׁ אֲשֶׁר־יִבְחַ֥ר יְהוָֹ֖ה ה֣וּא הַקָּדֹ֑ושׁ רַב־לָכֶ֖ם בְּנֵ֥י לֵוִֽי׃

<a target = '_blank' href='https://hatanach.geulah.org.il/verse/citation.php?verse=Num16:8'/> (16:8)</a>וַיֹּ֥אמֶר משֶׁ֖ה אֶל־קֹ֑רַח שִׁמְעוּ־נָ֖א בְּנֵ֥י לֵוִֽי׃

<a target = '_blank' href='https://hatanach.geulah.org.il/verse/citation.php?verse=Num16:9'/> (16:9)</a>הַֽמְעַ֣ט מִכֶּ֗ם כִּֽי־הִבְדִּיל֩ אֱלֹהֵ֨י יִשְׂרָאֵ֤ל אֶתְכֶם֙ מֵֽעֲדַ֣ת יִשְׂרָאֵ֔ל לְהַקְרִ֥יב אֶתְכֶ֖ם אֵלָ֑יו לַֽעֲבֹ֗ד אֶת־עֲבֹדַת֙ מִשְׁכַּ֣ן יְהוָֹ֔ה וְלַֽעֲמֹ֛ד לִפְנֵ֥י הָֽעֵדָ֖ה לְשָֽׁרְתָֽם׃

<a target = '_blank' href='https://hatanach.geulah.org.il/verse/citation.php?verse=Num16:10'/> (16:10)</a>וַיַּקְרֵב֙ אֹֽתְךָ֔ וְאֶת־כָּל־אַחֶ֥יךָ בְנֵֽי־לֵוִ֖י אִתָּ֑ךְ וּבִקַּשְׁתֶּ֖ם גַּם־כְּהֻנָּֽה׃

<a target = '_blank' href='https://hatanach.geulah.org.il/verse/citation.php?verse=Num16:11'/> (16:11)</a>לָכֵ֗ן אַתָּה֙ וְכָל־עֲדָ֣תְךָ֔ הַנֹּֽעָדִ֖ים עַל־יְהוָֹ֑ה וְאַֽהֲרֹ֣ן מַה־ה֔וּא כִּ֥י תַלִּ֖ו֯נוּ עָלָֽיו׃

<a target = '_blank' href='https://hatanach.geulah.org.il/verse/citation.php?verse=Num16:12'/> (16:12)</a>וַיִּשְׁלַ֣ח משֶׁ֔ה לִקְרֹ֛א לְדָתָ֥ן וְלַֽאֲבִירָ֖ם בְּנֵ֣י אֱלִיאָ֑ב וַיֹּֽאמְר֖וּ לֹ֥א נַֽעֲלֶֽה׃

<a target = '_blank' href='https://hatanach.geulah.org.il/verse/citation.php?verse=Num16:13'/> (16:13)</a>הַֽמְעַ֗ט כִּ֤י הֶֽעֱלִיתָ֙נוּ֙ מֵאֶ֨רֶץ זָבַ֤ת חָלָב֙ וּדְבַ֔שׁ לַֽהֲמִיתֵ֖נוּ בַּמִּדְבָּ֑ר כִּֽי־תִשְׂתָּרֵ֥ר עָלֵ֖ינוּ גַּם־הִשְׂתָּרֵֽר׃

<a target = '_blank' href='https://hatanach.geulah.org.il/verse/citation.php?verse=Num16:14'/> (16:14)</a>אַ֡ף לֹ֣א אֶל־אֶרֶץ֩ זָבַ֨ת חָלָ֤ב וּדְבַשׁ֙ הֲבִ֣יאֹתָ֔נוּ וַתִּתֶּן־לָ֔נוּ נַֽחֲלַ֖ת שָׂדֶ֣ה וָכָ֑רֶם הַֽעֵינֵ֞י הָֽאֲנָשִׁ֥ים הָהֵ֛ם תְּנַקֵּ֖ר לֹ֥א נַֽעֲלֶֽה׃

<a target = '_blank' href='https://hatanach.geulah.org.il/verse/citation.php?verse=Num16:15'/> (16:15)</a>וַיִּ֤חַר לְמשֶׁה֙ מְאֹ֔ד וַיֹּ֙אמֶר֙ אֶל־יְהוָֹ֔ה אַל־תֵּ֖פֶן אֶל־מִנְחָתָ֑ם לֹ֠א חֲמֹ֨ור אֶחָ֤ד מֵהֶם֙ נָשָׂ֔אתִי וְלֹ֥א הֲרֵעֹ֖תִי אֶת־אַחַ֥ד מֵהֶֽם׃

<a target = '_blank' href='https://hatanach.geulah.org.il/verse/citation.php?verse=Num16:16'/> (16:16)</a>וַיֹּ֤אמֶר משֶׁה֙ אֶל־קֹ֔רַח אַתָּה֙ וְכָל־עֲדָ֣תְךָ֔ הֱי֖וּ לִפְנֵ֣י יְהוָֹ֑ה אַתָּ֥ה וָהֵ֛ם וְאַֽהֲרֹ֖ן מָחָֽר׃

<a target = '_blank' href='https://hatanach.geulah.org.il/verse/citation.php?verse=Num16:17'/> (16:17)</a>וּקְח֣וּ ׀ אִ֣ישׁ מַחְתָּתֹ֗ו וּנְתַתֶּ֤ם עֲלֵיהֶם֙ קְטֹ֔רֶת וְהִקְרַבְתֶּ֞ם לִפְנֵ֤י יְהוָֹה֙ אִ֣ישׁ מַחְתָּתֹ֔ו חֲמִשִּׁ֥ים וּמָאתַ֖יִם מַחְתֹּ֑ת וְאַתָּ֥ה וְאַֽהֲרֹ֖ן אִ֥ישׁ מַחְתָּתֹֽו׃

<a target = '_blank' href='https://hatanach.geulah.org.il/verse/citation.php?verse=Num16:18'/> (16:18)</a>וַיִּקְֿח֞וּ אִ֣ישׁ מַחְתָּתֹ֗ו וַיִּתְּנ֤וּ עֲלֵיהֶם֙ אֵ֔שׁ וַיָּשִׂ֥ימוּ עֲלֵיהֶ֖ם קְטֹ֑רֶת וַיַּֽעַמְד֗וּ פֶּ֛תַח אֹ֥הֶל מֹועֵ֖ד וּמשֶׁ֥ה וְאַֽהֲרֹֽן׃

<a target = '_blank' href='https://hatanach.geulah.org.il/verse/citation.php?verse=Num16:19'/> (16:19)</a>וַיַּקְהֵ֨ל עֲלֵיהֶ֥ם קֹ֨רַח֨ אֶת־כָּל־הָ֣עֵדָ֔ה אֶל־פֶּ֖תַח אֹ֣הֶל מֹועֵ֑ד וַיֵּרָ֥א כְבֹֽוד־יְהוָֹ֖ה אֶל־כָּל־הָֽעֵדָֽה׃ ס

<a target = '_blank' href='https://hatanach.geulah.org.il/verse/citation.php?verse=Num16:20'/> (16:20)</a>וַיְדַבֵּ֣ר יְהוָֹ֔ה אֶל־משֶׁ֥ה וְאֶל־אַֽהֲרֹ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num16:21'/> (16:21)</a>הִבָּ֣דְל֔וּ מִתֹּ֖וךְ הָֽעֵדָ֣ה הַזֹּ֑את וַֽאֲכַלֶּ֥ה אֹתָ֖ם כְּרָֽגַע׃

<a target = '_blank' href='https://hatanach.geulah.org.il/verse/citation.php?verse=Num16:22'/> (16:22)</a>וַיִּפְּל֤וּ עַל־פְּנֵיהֶם֙ וַיֹּ֣אמְר֔וּ אֵ֕ל אֱלֹהֵ֥י הָֽרוּחֹ֖ת לְכָל־בָּשָׂ֑ר הָאִ֤ישׁ אֶחָד֙ יֶֽחֱטָ֔א וְעַ֥ל כָּל־הָֽעֵדָ֖ה תִּקְצֹֽף׃ ס

<a target = '_blank' href='https://hatanach.geulah.org.il/verse/citation.php?verse=Num16:23'/> (16:23)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num16:24'/> (16:24)</a>דַּבֵּ֥ר אֶל־הָֽעֵדָ֖ה לֵאמֹ֑ר הֵֽעָלוּ֙ מִסָּבִ֔יב לְמִשְׁכַּן־קֹ֖רַח דָּתָ֥ן וַֽאֲבִירָֽם׃

<a target = '_blank' href='https://hatanach.geulah.org.il/verse/citation.php?verse=Num16:25'/> (16:25)</a>וַיָּ֣קָם משֶׁ֔ה וַיֵּ֖לֶךְ אֶל־דָּתָ֣ן וַֽאֲבִירָ֑ם וַיֵּֽלְכ֥וּ אַֽחֲרָ֖יו זִקְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num16:26'/> (16:26)</a>וַיְדַבֵּ֨ר אֶל־הָֽעֵדָ֜ה לֵאמֹ֗ר ס֣וּרוּ נָ֡א מֵעַל֩ אָֽהֳלֵ֨י הָֽאֲנָשִׁ֤ים הָֽרְשָׁעִים֙ הָאֵ֔לֶּה וְאַל־תִּגְּע֖וּ בְּכָל־אֲשֶׁ֣ר לָהֶ֑ם פֶּן־תִּסָּפ֖וּ בְּכָל־חַטֹּאתָֽם׃

<a target = '_blank' href='https://hatanach.geulah.org.il/verse/citation.php?verse=Num16:27'/> (16:27)</a>וַיֵּֽעָל֗וּ מֵעַ֧ל מִשְׁכַּן־קֹ֛רֶח דָּתָ֥ן וַֽאֲבִירָ֖ם מִסָּבִ֑יב וְדָתָ֨ן וַֽאֲבִירָ֜ם יָֽצְא֣וּ נִצָּבִ֗ים פֶּ֚תַח אָֽהֳלֵיהֶ֔ם וּנְשֵׁיהֶ֥ם וּבְנֵיהֶ֖ם וְטַפָּֽם׃

<a target = '_blank' href='https://hatanach.geulah.org.il/verse/citation.php?verse=Num16:28'/> (16:28)</a>וַיֹּאמֶר֮ משֶׁה֒ בְּזֹאת֙ תֵּֽדְע֔וּן כִּֽי־יְהוָֹ֣ה שְׁלָחַ֔נִי לַֽעֲשֹׂ֕ות אֵ֥ת כָּל־הַמַּֽעֲשִׂ֖ים הָאֵ֑לֶּה כִּי־לֹ֖א מִלִּבִּֽי׃

<a target = '_blank' href='https://hatanach.geulah.org.il/verse/citation.php?verse=Num16:29'/> (16:29)</a>אִם־כְּמֹ֤ות כָּל־הָֽאָדָם֙ יְמֻת֣וּן אֵ֔לֶּה וּפְקֻדַּת֙ כָּל־הָ֣אָדָ֔ם יִפָּקֵ֖ד עֲלֵיהֶ֑ם לֹ֥א יְהוָֹ֖ה שְׁלָחָֽנִי׃

<a target = '_blank' href='https://hatanach.geulah.org.il/verse/citation.php?verse=Num16:30'/> (16:30)</a>וְאִם־בְּרִיאָ֞ה יִבְרָ֣א יְהוָֹ֗ה וּפָֽצְתָ֨ה הָֽאֲדָמָ֤ה אֶת־פִּ֙יהָ֙ וּבָֽלְעָ֤ה אֹתָם֙ וְאֶת־כָּל־אֲשֶׁ֣ר לָהֶ֔ם וְיָֽרְד֥וּ חַיִּ֖ים שְׁאֹ֑לָה וִֽידַעְתֶּ֕ם כִּ֧י נִֽאֲצ֛וּ הָֽאֲנָשִׁ֥ים הָאֵ֖לֶּה אֶת־יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num16:31'/> (16:31)</a>וַיְהִי֙ כְּכַלֹּתֹ֔ו לְדַבֵּ֕ר אֵ֥ת כָּל־הַדְּבָרִ֖ים הָאֵ֑לֶּה וַתִּבָּקַ֥ע הָֽאֲדָמָ֖ה אֲשֶׁ֥ר תַּחְתֵּיהֶֽם׃

<a target = '_blank' href='https://hatanach.geulah.org.il/verse/citation.php?verse=Num16:32'/> (16:32)</a>וַתִּפְתַּ֤ח הָאָ֙רֶץ֙ אֶת־פִּ֔יהָ וַתִּבְלַ֥ע אֹתָ֖ם וְאֶת־בָּתֵּיהֶ֑ם וְאֵ֤ת כָּל־הָֽאָדָם֙ אֲשֶׁ֣ר לְקֹ֔רַח וְאֵ֖ת כָּל־הָֽרְכֽוּשׁ׃

<a target = '_blank' href='https://hatanach.geulah.org.il/verse/citation.php?verse=Num16:33'/> (16:33)</a>וַיֵּ֨רְד֜וּ הֵ֣ם וְכָל־אֲשֶׁ֥ר לָהֶ֛ם חַיִּ֖ים שְׁאֹ֑לָה וַתְּכַ֤ס עֲלֵיהֶם֙ הָאָ֔רֶץ וַיֹּֽאבְד֖וּ מִתֹּ֥וךְ הַקָּהָֽל׃

<a target = '_blank' href='https://hatanach.geulah.org.il/verse/citation.php?verse=Num16:34'/> (16:34)</a>וְכָל־יִשְׂרָאֵ֗ל אֲשֶׁ֛ר סְבִיבֹֽתֵיהֶ֖ם נָ֣סוּ לְקֹלָ֑ם כִּ֣י אָֽמְר֔וּ פֶּן־תִּבְלָעֵ֖נוּ הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num16:35'/> (16:35)</a>וְאֵ֥שׁ יָֽצְאָ֖ה מֵאֵ֣ת יְהוָֹ֑ה וַתֹּ֗אכַל אֵ֣ת הַֽחֲמִשִּׁ֤ים וּמָאתַ֙יִם֙ אִ֔ישׁ מַקְרִיבֵ֖י הַקְּטֹֽרֶת׃ ס

<a target = '_blank' href='https://hatanach.geulah.org.il/verse/citation.php?verse=Num17:1'/> (17:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num17:2'/> (17:2)</a>אֱמֹ֨ר אֶל־אֶלְעָזָ֜ר בֶּן־אַֽהֲרֹ֣ן הַכֹּהֵ֗ן וְיָרֵ֤ם אֶת־הַמַּחְתֹּת֙ מִבֵּ֣ין הַשְּׂרֵפָ֔ה וְאֶת־הָאֵ֖שׁ זְרֵה־הָ֑לְאָה כִּ֖י קָדֵֽשׁוּ׃

<a target = '_blank' href='https://hatanach.geulah.org.il/verse/citation.php?verse=Num17:3'/> (17:3)</a>אֵ֡ת מַחְתֹּות֩ הַֽחַטָּאִ֨ים הָאֵ֜לֶּה בְּנַפְשֹׁתָ֗ם וְעָשׂ֨וּ אֹתָ֜ם רִקֻּעֵ֤י פַחִים֙ צִפּ֣וּי לַמִּזְבֵּ֔חַ כִּֽי־הִקְרִיבֻ֥ם לִפְנֵֽי־יְהוָֹ֖ה וַיִּקְדָּ֑שׁוּ וְיִֽהְי֥וּ לְאֹ֖ות לִבְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num17:4'/> (17:4)</a>וַיִּקַּ֞ח אֶלְעָזָ֣ר הַכֹּהֵ֗ן אֵ֚ת מַחְתֹּ֣ות הַנְּח֔שֶׁת אֲשֶׁ֥ר הִקְרִ֖יבוּ הַשְּׂרֻפִ֑ים וַיְרַקְּע֖וּם צִפּ֥וּי לַמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num17:5'/> (17:5)</a>זִכָּרֹ֞ון לִבְנֵ֣י יִשְׂרָאֵ֗ל לְ֠מַעַן אֲשֶׁ֨ר לֹֽא־יִקְרַ֜ב אִ֣ישׁ זָ֗ר אֲ֠שֶׁר לֹ֣א מִזֶּ֤רַע אַֽהֲרֹן֙ ה֔וּא לְהַקְטִ֥יר קְטֹ֖רֶת לִפְנֵ֣י יְהוָֹ֑ה וְלֹֽא־יִֽהְיֶ֤ה כְקֹ֙רַח֙ וְכַ֣עֲדָתֹ֔ו כַּֽאֲשֶׁ֨ר דִּבֶּ֧ר יְהוָֹ֛ה בְּיַד־משֶׁ֖ה לֹֽו׃ פ

<a target = '_blank' href='https://hatanach.geulah.org.il/verse/citation.php?verse=Num17:6'/> (17:6)</a>וַיִּלֹּ֜נוּ כָּל־עֲדַ֤ת בְּנֵֽי־יִשְׂרָאֵל֨ מִמָּ֣חֳרָ֔ת עַל־משֶׁ֥ה וְעַל־אַֽהֲרֹ֖ן לֵאמֹ֑ר אַתֶּ֥ם הֲמִתֶּ֖ם אֶת־עַ֥ם יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num17:7'/> (17:7)</a>וַיְהִ֗י בְּהִקָּהֵ֤ל הָֽעֵדָה֙ עַל־משֶׁ֣ה וְעַל־אַֽהֲרֹ֔ן וַיִּפְנוּ֙ אֶל־אֹ֣הֶל מֹועֵ֔ד וְהִנֵּ֥ה כִסָּ֖הוּ הֶֽעָנָ֑ן וַיֵּרָ֖א כְּבֹ֥וד יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num17:8'/> (17:8)</a>וַיָּבֹ֤א משֶׁה֙ וְאַֽהֲרֹ֔ן אֶל־פְּנֵ֖י אֹ֥הֶל מֹועֵֽד׃ ס

<a target = '_blank' href='https://hatanach.geulah.org.il/verse/citation.php?verse=Num17:9'/> (17:9)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num17:10'/> (17:10)</a>הֵרֹ֗מּוּ מִתֹּוךְ֙ הָֽעֵדָ֣ה הַזֹּ֔את וַֽאֲכַלֶּ֥ה אֹתָ֖ם כְּרָ֑גַע וַיִּפְּל֖וּ עַל־פְּנֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num17:11'/> (17:11)</a>וַיֹּ֨אמֶר משֶׁ֜ה אֶל־אַֽהֲרֹ֗ן קַ֣ח אֶת־הַ֠מַּחְתָּה וְתֶן־עָלֶ֨יהָ אֵ֜שׁ מֵעַ֤ל הַמִּזְבֵּחַ֙ וְשִׂ֣ים קְטֹ֔רֶת וְהֹולֵ֧ךְ מְהֵרָ֛ה אֶל־הָֽעֵדָ֖ה וְכַפֵּ֣ר עֲלֵיהֶ֑ם כִּֽי־יָצָ֥א הַקֶּ֛צֶף מִלִּפְנֵ֥י יְהוָֹ֖ה הֵחֵ֥ל הַנָּֽגֶף׃

<a target = '_blank' href='https://hatanach.geulah.org.il/verse/citation.php?verse=Num17:12'/> (17:12)</a>וַיִּקַּ֨ח אַֽהֲרֹ֜ן כַּֽאֲשֶׁ֣ר ׀ דִּבֶּ֣ר משֶׁ֗ה וַיָּ֙רָץ֙ אֶל־תֹּ֣וך הַקָּהָ֔ל וְהִנֵּ֛ה הֵחֵ֥ל הַנֶּ֖גֶף בָּעָ֑ם וַיִּתֵּן֙ אֶת־הַקְּטֹ֔רֶת וַיְכַפֵּ֖ר עַל־הָעָֽם׃

<a target = '_blank' href='https://hatanach.geulah.org.il/verse/citation.php?verse=Num17:13'/> (17:13)</a>וַיַּֽעֲמֹ֥ד בֵּֽין־הַמֵּתִ֖ים וּבֵ֣ין הַֽחַיִּ֑ים וַתֵּֽעָצַ֖ר הַמַּגֵּפָֽה׃

<a target = '_blank' href='https://hatanach.geulah.org.il/verse/citation.php?verse=Num17:14'/> (17:14)</a>וַיִּֽהְי֗וּ הַמֵּתִים֙ בַּמַּגֵּפָ֔ה אַרְבָּעָ֥ה עָשָׂ֛ר אֶ֖לֶף וּשְׁבַ֣ע מֵאֹ֑ות מִלְּבַ֥ד הַמֵּתִ֖ים עַל־דְּבַר־קֹֽרַח׃

<a target = '_blank' href='https://hatanach.geulah.org.il/verse/citation.php?verse=Num17:15'/> (17:15)</a>וַיָּ֤שָׁב אַֽהֲרֹן֙ אֶל־משֶׁ֔ה אֶל־פֶּ֖תַח אֹ֣הֶל מֹועֵ֑ד וְהַמַּגֵּפָ֖ה נֶֽעֱצָֽרָה׃ פ

<a target = '_blank' href='https://hatanach.geulah.org.il/verse/citation.php?verse=Num17:16'/> (17:16)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num17:17'/> (17:17)</a>דַּבֵּ֣ר ׀ אֶל־בְּנֵ֣י יִשְׂרָאֵ֗ל וְקַ֣ח מֵֽאִתָּ֡ם מַטֶּ֣ה מַטֶּה֩ לְבֵ֨ית אָ֜ב מֵאֵ֤ת כָּל־נְשִֽׂיאֵהֶם֙ לְבֵ֣ית אֲבֹתָ֔ם שְׁנֵ֥ים עָשָׂ֖ר מַטֹּ֑ות אִ֣ישׁ אֶת־שְׁמֹ֔ו תִּכְתֹּ֖ב עַל־מַטֵּֽהוּ׃

<a target = '_blank' href='https://hatanach.geulah.org.il/verse/citation.php?verse=Num17:18'/> (17:18)</a>וְאֵת֙ שֵׁ֣ם אַֽהֲרֹ֔ן תִּכְתֹּ֖ב עַל־מַטֵּ֣ה לֵוִ֑י כִּ֚י מַטֶּ֣ה אֶחָ֔ד לְרֹ֖אשׁ בֵּ֥ית אֲבֹותָֽם׃

<a target = '_blank' href='https://hatanach.geulah.org.il/verse/citation.php?verse=Num17:19'/> (17:19)</a>וְהִנַּחְתָּ֖ם בְּאֹ֣הֶל מֹועֵ֑ד לִפְנֵי֙ הָֽעֵד֔וּת אֲשֶׁ֛ר אִוָּעֵ֥ד לָכֶ֖ם שָֽׁמָּה׃

<a target = '_blank' href='https://hatanach.geulah.org.il/verse/citation.php?verse=Num17:20'/> (17:20)</a>֯וְהָיָ֗ה הָאִ֛ישׁ אֲשֶׁ֥ר אֶבְחַר־בֹּ֖ו מַטֵּ֣הוּ יִפְרָ֑ח וַֽהֲשִׁכֹּתִ֣י מֵֽעָלַ֗י אֶת־תְּלֻנֹּות֙ בְּנֵ֣י יִשְׂרָאֵ֔ל אֲשֶׁ֛ר הֵ֥ם מַלִּינִ֖ם עֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num17:21'/> (17:21)</a>וַיְדַבֵּ֨ר משֶׁ֜ה אֶל־בְּנֵ֣י יִשְׂרָאֵ֗ל וַיִּתְּנ֣וּ אֵלָ֣יו ׀ כָּל־נְשִֽׂיאֵיהֶ֡ם מַטֶּה֩ לְנָשִׂ֨יא אֶחָ֜ד מַטֶּ֨ה לְנָשִׂ֤יא אֶחָד֙ לְבֵ֣ית אֲבֹתָ֔ם שְׁנֵ֥ים עָשָׂ֖ר מַטֹּ֑ות וּמַטֵּ֥ה אַֽהֲרֹ֖ן בְּתֹ֥וךְ מַטֹּותָֽם׃

<a target = '_blank' href='https://hatanach.geulah.org.il/verse/citation.php?verse=Num17:22'/> (17:22)</a>וַיַּנַּ֥ח משֶׁ֛ה אֶת־הַמַּטֹּ֖ת לִפְנֵ֣י יְהוָֹ֑ה בְּאֹ֖הֶל הָֽעֵדֻֽת׃

<a target = '_blank' href='https://hatanach.geulah.org.il/verse/citation.php?verse=Num17:23'/> (17:23)</a>וַיְהִ֣י מִמָּֽחֳרָ֗ת וַיָּבֹ֤א משֶׁה֙ אֶל־אֹ֣הֶל הָֽעֵד֔וּת וְהִנֵּ֛ה פָּרַ֥ח מַטֵּה־אַֽהֲרֹ֖ן לְבֵ֣ית לֵוִ֑י וַיֹּ֤צֵֽ֯א פֶ֙רַח֙ וַיָּ֣צֵֽ֯ץ צִ֔יץ וַיִּגְמֹ֖ל שְׁקֵדִֽים׃

<a target = '_blank' href='https://hatanach.geulah.org.il/verse/citation.php?verse=Num17:24'/> (17:24)</a>וַיֹּצֵ֨א משֶׁ֤ה אֶת־כָּל־הַמַּטֹּת֙ מִלִּפְנֵ֣י יְהוָֹ֔ה אֶל־כָּל־בְּנֵ֖י יִשְׂרָאֵ֑ל וַיִּרְא֥וּ וַיִּקְֿח֖וּ אִ֥ישׁ מַטֵּֽהוּ׃ פ

<a target = '_blank' href='https://hatanach.geulah.org.il/verse/citation.php?verse=Num17:25'/> (17:25)</a>וַיֹּ֨אמֶר יְהוָֹ֜ה אֶל־משֶׁ֗ה הָשֵׁ֞ב אֶת־מַטֵּ֤ה אַֽהֲרֹן֙ לִפְנֵ֣י הָֽעֵד֔וּת לְמִשְׁמֶ֥רֶת לְאֹ֖ות לִבְנֵי־מֶ֑רִי וּתְכַ֧ל תְּלֽוּנֹּתָ֛ם מֵֽעָלַ֖י וְלֹ֥א יָמֻֽתוּ׃

<a target = '_blank' href='https://hatanach.geulah.org.il/verse/citation.php?verse=Num17:26'/> (17:26)</a>וַיַּ֖עַשׂ משֶׁ֑ה כַּֽאֲשֶׁ֨ר צִוָּ֧ה יְהוָֹ֛ה אֹתֹ֖ו כֵּ֥ן עָשָֽׂה׃ פ

<a target = '_blank' href='https://hatanach.geulah.org.il/verse/citation.php?verse=Num17:27'/> (17:27)</a>וַיֹּֽאמְרוּ֙ בְּנֵ֣י יִשְׂרָאֵ֔ל אֶל־משֶׁ֖ה לֵאמֹ֑ר הֵ֥ן גָּוַ֛עְנוּ אָבַ֖דְנוּ כֻּלָּ֥נוּ אָבַֽדְנוּ׃

<a target = '_blank' href='https://hatanach.geulah.org.il/verse/citation.php?verse=Num17:28'/> (17:28)</a>כֹּ֣ל הַקָּרֵ֧ב ׀ הַקָּרֵ֛ב אֶל־מִשְׁכַּ֥ן יְהוָֹ֖ה יָמ֑וּת הַאִ֥ם תַּ֖מְנוּ לִגְוֹֽעַ׃ ס

<a target = '_blank' href='https://hatanach.geulah.org.il/verse/citation.php?verse=Num18:1'/> (18:1)</a>וַיֹּ֤אמֶר יְהוָֹה֙ אֶל־אַֽהֲרֹ֔ן אַתָּ֗ה וּבָנֶ֤יךָ וּבֵֽית־אָבִ֙יךָ֙ אִתָּ֔ךְ תִּשְׂא֖וּ אֶת־עֲוֹ֣ן הַמִּקְדָּ֑שׁ וְאַתָּה֙ וּבָנֶ֣יךָ אִתָּ֔ךְ תִּשְׂא֖וּ אֶת־עֲוֹ֥ן כְּהֻנַּתְכֶֽם׃

<a target = '_blank' href='https://hatanach.geulah.org.il/verse/citation.php?verse=Num18:2'/> (18:2)</a>וְגַ֣ם אֶת־אַחֶיךָ֩ מַטֵּ֨ה לֵוִ֜י שֵׁ֤בֶט אָבִ֙יךָ֙ הַקְרֵ֣ב אִתָּ֔ךְ וְיִלָּו֥וּ עָלֶ֖יךָ וִישָֽׁרְת֑וּךָ וְאַתָּה֙ וּבָנֶ֣יךָ אִתָּ֔ךְ לִפְנֵ֖י אֹ֥הֶל הָֽעֵדֻֽת׃

<a target = '_blank' href='https://hatanach.geulah.org.il/verse/citation.php?verse=Num18:3'/> (18:3)</a>וְשָֽׁמְרוּ֙ מִשְׁמַרְתְּךָ֔ וּמִשְׁמֶ֖רֶת כָּל־הָאֹ֑הֶל אַךְ֩ אֶל־כְּלֵ֨י הַקֹּ֤דֶשׁ וְאֶל־הַמִּזְבֵּחַ֙ לֹ֣א יִקְרָ֔֯בוּ וְלֹֽא־יָמֻ֥תוּ גַם־הֵ֖ם גַּם־אַתֶּֽם׃

<a target = '_blank' href='https://hatanach.geulah.org.il/verse/citation.php?verse=Num18:4'/> (18:4)</a>וְנִלְו֣וּ עָלֶ֔יךָ וְשָֽׁמְר֗וּ אֶת־מִשְׁמֶ֙רֶת֙ אֹ֣הֶל מֹועֵ֔ד לְכֹ֖ל עֲבֹדַ֣ת הָאֹ֑הֶל וְזָ֖ר לֹֽא־יִקְרַ֥ב אֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num18:5'/> (18:5)</a>וּשְׁמַרְתֶּ֗ם אֵ֚ת מִשְׁמֶ֣רֶת הַקֹּ֔דֶשׁ וְאֵ֖ת מִשְׁמֶ֣רֶת הַמִּזְבֵּ֑חַ וְלֹא־יִֽהְיֶ֥ה עֹ֛וד קֶ֖צֶף עַל־בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num18:6'/> (18:6)</a>וַֽאֲנִ֗י הִנֵּ֤ה לָקַ֙חְתִּי֙ אֶת־אֲחֵיכֶ֣ם הַֽלְוִיִּ֔ם מִתֹּ֖וךְ בְּנֵ֣י יִשְׂרָאֵ֑ל לָכֶ֞ם מַתָּנָ֤ה נְתֻנִים֙ לַֽיהוָֹ֔ה לַֽעֲבֹ֕ד אֶת־עֲבֹדַ֖ת אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num18:7'/> (18:7)</a>וְאַתָּ֣ה וּבָנֶ֣יךָ אִ֠תְּךָ תִּשְׁמְר֨וּ אֶת־כְּהֻנַּתְכֶ֜ם לְכָל־דְּבַ֧ר הַמִּזְבֵּ֛חַ וּלְמִבֵּ֥ית לַפָּרֹ֖כֶת וַֽעֲבַדְתֶּ֑ם עֲבֹדַ֣ת מַתָּנָ֗ה אֶתֵּן֙ אֶת־כְּהֻנַּתְכֶ֔ם וְהַזָּ֥ר הַקָּרֵ֖ב יוּמָֽת׃ פ

<a target = '_blank' href='https://hatanach.geulah.org.il/verse/citation.php?verse=Num18:8'/> (18:8)</a>וַיְדַבֵּ֣ר יְהוָֹה֮ אֶל־אַֽהֲרֹן֒ וַֽאֲנִי֙ הִנֵּ֣ה נָתַ֣תִּי לְךָ֔ אֶת־מִשְׁמֶ֖רֶת תְּרֽוּמֹתָ֑י לְכָל־קָדְשֵׁ֣י בְנֵֽי־יִ֠שְׂרָאֵל לְךָ֙ נְתַתִּ֧ים לְמָשְׁחָ֛ה וּלְבָנֶ֖יךָ לְחָק־עֹולָֽם׃

<a target = '_blank' href='https://hatanach.geulah.org.il/verse/citation.php?verse=Num18:9'/> (18:9)</a>זֶ֣ה יִֽהְיֶ֥ה לְךָ֛ מִקֹּ֥דֶשׁ הַקֳּדָשִׁ֖ים מִן־הָאֵ֑שׁ כָּל־קָ֠רְבָּנָם לְֽכָל־מִנְחָתָ֞ם וּלְכָל־חַטָּאתָ֗ם וּלְכָל־אֲשָׁמָם֙ אֲשֶׁ֣ר יָשִׁ֣יבוּ לִ֔י קֹ֣דֶשׁ קָֽדָשִׁ֥ים לְךָ֛ ה֖וּא וּלְבָנֶֽיךָ׃

<a target = '_blank' href='https://hatanach.geulah.org.il/verse/citation.php?verse=Num18:10'/> (18:10)</a>בְּקֹ֥דֶשׁ הַקֳּדָשִׁ֖ים תֹּֽאכֲלֶ֑נּוּ כָּל־זָכָר֙ יֹאכַ֣ל אֹתֹ֔ו קֹ֖דֶשׁ יִֽהְיֶה־לָּֽךְ׃

<a target = '_blank' href='https://hatanach.geulah.org.il/verse/citation.php?verse=Num18:11'/> (18:11)</a>וְזֶה־לְּךָ֞ תְּרוּמַ֣ת מַתָּנָ֗ם לְכָל־תְּנוּפֹת֮ בְּנֵ֣י יִשְׂרָאֵל֒ לְךָ֣ נְתַתִּ֗ים וּלְבָנֶ֧יךָ וְלִבְנֹתֶ֛יךָ אִתְּךָ֖ לְחָק־עֹולָ֑ם כָּל־טָהֹ֥ור בְּבֵֽיתְךָ֖ יֹאכַ֥ל אֹתֹֽו׃

<a target = '_blank' href='https://hatanach.geulah.org.il/verse/citation.php?verse=Num18:12'/> (18:12)</a>כֹּ֚ל חֵ֣לֶב יִצְהָ֔ר וְכָל־חֵ֖לֶב תִּירֹ֣ושׁ וְדָגָ֑ן רֵֽאשִׁיתָ֛ם אֲשֶׁר־יִתְּנ֥וּ לַֽיהוָֹ֖ה לְךָ֥ נְתַתִּֽים׃

<a target = '_blank' href='https://hatanach.geulah.org.il/verse/citation.php?verse=Num18:13'/> (18:13)</a>בִּכּוּרֵ֞י כָּל־אֲשֶׁ֧ר בְּאַרְצָ֛ם אֲשֶׁר־יָבִ֥יאוּ לַֽיהוָֹ֖ה לְךָ֣ יִֽהְיֶ֑ה כָּל־טָהֹ֥ור בְּבֵֽיתְךָ֖ יֹֽאכֲלֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Num18:14'/> (18:14)</a>כָּל־חֵ֥רֶם בְּיִשְׂרָאֵ֖ל לְךָ֥ יִֽהְיֶֽה׃

<a target = '_blank' href='https://hatanach.geulah.org.il/verse/citation.php?verse=Num18:15'/> (18:15)</a>כָּל־פֶּ֣טֶר רֶ֠חֶם לְֽכָל־בָּשָׂ֞ר אֲשֶׁר־יַקְרִ֧יבוּ לַֽיהוָֹ֛ה בָּֽאָדָ֥ם וּבַבְּהֵמָ֖ה יִֽהְיֶה־לָּ֑ךְ אַ֣ךְ ׀ פָּדֹ֣ה תִפְדֶּ֗ה אֵ֚ת בְּכֹ֣ור הָֽאָדָ֔ם וְאֵ֛ת בְּכֹֽור־הַבְּהֵמָ֥ה הַטְּמֵאָ֖ה תִּפְדֶּֽה׃

<a target = '_blank' href='https://hatanach.geulah.org.il/verse/citation.php?verse=Num18:16'/> (18:16)</a>וּפְדוּיָו֙ מִבֶּן־חֹ֣דֶשׁ תִּפְדֶּ֔ה בְּעֶ֨רְכְּךָ֔ כֶּ֛סֶף חֲמֵ֥שֶׁת שְׁקָלִ֖ים בְּשֶׁ֣קֶל הַקֹּ֑דֶשׁ עֶשְׂרִ֥ים גֵּרָ֖ה הֽוּא׃

<a target = '_blank' href='https://hatanach.geulah.org.il/verse/citation.php?verse=Num18:17'/> (18:17)</a>אַ֣ךְ בְּכֹֽור־שֹׁ֡ור אֹ֩ו בְכֹ֨ור כֶּ֜שֶׂב אֹֽו־בְכֹ֥ור עֵ֛ז לֹ֥א תִפְדֶּ֖ה קֹ֣דֶשׁ הֵ֑ם אֶת־דָּמָ֞ם תִּזְרֹ֤ק עַל־הַמִּזְבֵּחַ֙ וְאֶת־חֶלְבָּ֣ם תַּקְטִ֔יר אִשֶּׁ֛ה לְרֵ֥יחַ נִיחֹ֖חַ לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num18:18'/> (18:18)</a>וּבְשָׂרָ֖ם יִֽהְיֶה־לָּ֑ךְ כַּֽחֲזֵ֧ה הַתְּנוּפָ֛ה וּכְשֹׁ֥וק הַיָּמִ֖ין לְךָ֥ יִֽהְיֶֽה׃

<a target = '_blank' href='https://hatanach.geulah.org.il/verse/citation.php?verse=Num18:19'/> (18:19)</a>כֹּ֣ל ׀ תְּרוּמֹ֣ת הַקֳּדָשִׁ֗ים אֲשֶׁ֨ר יָרִ֥ימוּ בְנֵֽי־יִשְׂרָאֵל֮ לַֽיהוָֹה֒ נָתַ֣תִּי לְךָ֗ וּלְבָנֶ֧יךָ וְלִבְנֹתֶ֛יךָ אִתְּךָ֖ לְחָק־עֹולָ֑ם בְּרִית֩ מֶ֨לַח עֹולָ֥ם הִוא֙ לִפְנֵ֣י יְהוָֹ֔ה לְךָ֖ וּלְזַרְעֲךָ֥ אִתָּֽךְ׃

<a target = '_blank' href='https://hatanach.geulah.org.il/verse/citation.php?verse=Num18:20'/> (18:20)</a>וַיֹּ֨אמֶר יְהוָֹ֜ה אֶל־אַֽהֲרֹ֗ן בְּאַרְצָם֙ לֹ֣א תִנְחָ֔֯ל וְחֵ֕לֶק לֹא־יִֽהְיֶ֥ה לְךָ֖ בְּתֹוכָ֑ם אֲנִ֤י חֶלְקְךָ֙ וְנַֽחֲלָ֣תְךָ֔ בְּתֹ֖וךְ בְּנֵ֥י יִשְׂרָאֵֽל׃ ס

<a target = '_blank' href='https://hatanach.geulah.org.il/verse/citation.php?verse=Num18:21'/> (18:21)</a>וְלִבְנֵ֣י לֵוִ֔י הִנֵּ֥ה נָתַ֛תִּי כָּל־מַֽעֲשֵׂ֥ר בְּיִשְׂרָאֵ֖ל לְנַֽחֲלָ֑ה חֵ֤לֶף עֲבֹֽדָתָם֙ אֲשֶׁר־הֵ֣ם עֹֽבְדִ֔ים אֶת־עֲבֹדַ֖ת אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num18:22'/> (18:22)</a>וְלֹֽא־יִקְרְב֥וּ עֹ֛וד בְּנֵ֥י יִשְׂרָאֵ֖ל אֶל־אֹ֣הֶל מֹועֵ֑ד לָשֵׂ֥את חֵ֖טְא לָמֽוּת׃

<a target = '_blank' href='https://hatanach.geulah.org.il/verse/citation.php?verse=Num18:23'/> (18:23)</a>וְעָבַ֨ד הַלֵּוִ֜י ה֗וּא אֶת־עֲבֹדַת֙ אֹ֣הֶל מֹועֵ֔ד וְהֵ֖ם יִשְׂא֣וּ עֲוֹנָ֑ם חֻקַּ֤ת עֹולָם֙ לְדֹרֹ֣תֵיכֶ֔ם וּבְתֹוךְ֙ בְּנֵ֣י יִשְׂרָאֵ֔ל לֹ֥א יִנְחֲל֖וּ נַֽחֲלָֽה׃

<a target = '_blank' href='https://hatanach.geulah.org.il/verse/citation.php?verse=Num18:24'/> (18:24)</a>כִּ֞י אֶת־מַעְשַׂ֣ר בְּנֵֽי־יִשְׂרָאֵ֗ל אֲשֶׁ֨ר יָרִ֤ימוּ לַֽיהוָֹה֙ תְּרוּמָ֔ה נָתַ֥תִּי לַֽלְוִיִּ֖ם לְנַֽחֲלָ֑ה עַל־כֵּן֙ אָמַ֣רְתִּי לָהֶ֔ם בְּתֹוךְ֙ בְּנֵ֣י יִשְׂרָאֵ֔ל לֹ֥א יִנְחֲל֖וּ נַֽחֲלָֽה׃ פ

<a target = '_blank' href='https://hatanach.geulah.org.il/verse/citation.php?verse=Num18:25'/> (18:25)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num18:26'/> (18:26)</a>וְאֶל־הַֽלְוִיִּ֣ם תְּדַבֵּר֮ וְאָֽמַרְתָּ֣ אֲלֵהֶם֒ כִּֽי־תִ֠קְֿחוּ מֵאֵ֨ת בְּנֵֽי־יִשְׂרָאֵ֜ל אֶת־הַמַּֽעֲשֵׂ֗ר אֲשֶׁ֨ר נָתַ֧תִּי לָכֶ֛ם מֵֽאִתָּ֖ם בְּנַֽחֲלַתְכֶ֑ם וַֽהֲרֵֽמֹתֶ֤ם מִמֶּ֙נּוּ֙ תְּרוּמַ֣ת יְהוָֹ֔ה מַֽעֲשֵׂ֖ר מִן־הַמַּֽעֲשֵֽׂר׃

<a target = '_blank' href='https://hatanach.geulah.org.il/verse/citation.php?verse=Num18:27'/> (18:27)</a>וְנֶחְשַׁ֥ב לָכֶ֖ם תְּרֽוּמַתְכֶ֑ם כַּדָּגָן֙ מִן־הַגֹּ֔רֶן וְכַֽמְלֵאָ֖ה מִן־הַיָּֽקֶב׃

<a target = '_blank' href='https://hatanach.geulah.org.il/verse/citation.php?verse=Num18:28'/> (18:28)</a>כֵּ֣ן תָּרִ֤ימוּ גַם־אַתֶּם֙ תְּרוּמַ֣ת יְהוָֹ֔ה מִכֹּל֨ מַעְשְׂרֹ֣תֵיכֶ֔ם אֲשֶׁ֣ר תִּקְֿח֔וּ מֵאֵ֖ת בְּנֵ֣י יִשְׂרָאֵ֑ל וּנְתַתֶּ֤ם מִמֶּ֙נּוּ֙ אֶת־תְּרוּמַ֣ת יְהוָֹ֔ה לְאַֽהֲרֹ֖ן הַכֹּהֵֽן׃

<a target = '_blank' href='https://hatanach.geulah.org.il/verse/citation.php?verse=Num18:29'/> (18:29)</a>מִכֹּל֨ מַתְּנֹ֣תֵיכֶ֔ם תָּרִ֕ימוּ אֵ֖ת כָּל־תְּרוּמַ֣ת יְהוָֹ֑ה מִכָּ֨ל־חֶלְבֹּ֔ו אֶֽת־מִקְדְּשֹׁ֖ו מִמֶּֽנּוּ׃

<a target = '_blank' href='https://hatanach.geulah.org.il/verse/citation.php?verse=Num18:30'/> (18:30)</a>וְאָֽמַרְתָּ֖ אֲלֵהֶ֑ם בַּֽהֲרִֽימְכֶ֤ם אֶת־חֶלְבֹּו֙ מִמֶּ֔נּוּ וְנֶחְשַׁב֙ לַֽלְוִיִּ֔ם כִּתְבוּאַ֥ת גֹּ֖רֶן וְכִתְבוּאַ֥ת יָֽקֶב׃

<a target = '_blank' href='https://hatanach.geulah.org.il/verse/citation.php?verse=Num18:31'/> (18:31)</a>וַֽאֲכַלְתֶּ֤ם אֹתֹו֙ בְּכָל־מָקֹ֔ום אַתֶּ֖ם וּבֵֽיתְכֶ֑ם כִּֽי־שָׂכָ֥ר הוּא֙ לָכֶ֔ם חֵ֥לֶף עֲבֹֽדַתְכֶ֖ם בְּאֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num18:32'/> (18:32)</a>וְלֹֽא־תִשְׂא֤וּ עָלָיו֙ חֵ֔טְא בַּֽהֲרִֽימְכֶ֥ם אֶת־חֶלְבֹּ֖ו מִמֶּ֑נּוּ וְאֶת־קָדְשֵׁ֧י בְנֵֽי־יִשְׂרָאֵ֛ל לֹ֥א תְחַלְּל֖וּ וְלֹ֥א תָמֽוּתוּ׃ פ

<a target = '_blank' href='https://hatanach.geulah.org.il/verse/citation.php?verse=Num19:1'/> (19:1)</a>וַיְדַבֵּ֣ר יְהוָֹ֔ה אֶל־משֶׁ֥ה וְאֶל־אַֽהֲרֹ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num19:2'/> (19:2)</a>זֹ֚את חֻקַּ֣ת הַתֹּורָ֔ה אֲשֶׁר־צִוָּ֥ה יְהוָֹ֖ה לֵאמֹ֑ר דַּבֵּ֣ר ׀ אֶל־בְּנֵ֣י יִשְׂרָאֵ֗ל וְיִקְֿח֣וּ אֵלֶיךָ֩ פָרָ֨ה אֲדֻמָּ֜ה תְּמִימָ֗ה אֲשֶׁ֤ר אֵֽין־בָּהּ֙ מ֔וּם אֲשֶׁ֛ר לֹֽא־עָלָ֥ה עָלֶ֖יהָ עֹֽל׃

<a target = '_blank' href='https://hatanach.geulah.org.il/verse/citation.php?verse=Num19:3'/> (19:3)</a>וּנְתַתֶּ֣ם אֹתָ֔הּ אֶל־אֶלְעָזָ֖ר הַכֹּהֵ֑ן וְהֹוצִ֤יא אֹתָהּ֙ אֶל־מִח֣וּץ לַמַּֽחֲנֶ֔ה וְשָׁחַ֥ט אֹתָ֖הּ לְפָנָֽיו׃

<a target = '_blank' href='https://hatanach.geulah.org.il/verse/citation.php?verse=Num19:4'/> (19:4)</a>וְלָקַ֞ח אֶלְעָזָ֧ר הַכֹּהֵ֛ן מִדָּמָ֖הּ בְּאֶצְבָּעֹ֑ו וְהִזָּ֞ה אֶל־נֹ֨כַח פְּנֵ֧י אֹֽהֶל־מֹועֵ֛ד מִדָּמָ֖הּ שֶׁ֥בַע פְּעָמִֽים׃

<a target = '_blank' href='https://hatanach.geulah.org.il/verse/citation.php?verse=Num19:5'/> (19:5)</a>וְשָׂרַ֥ף אֶת־הַפָּרָ֖ה לְעֵינָ֑יו אֶת־עֹרָ֤הּ וְאֶת־בְּשָׂרָהּ֙ וְאֶת־דָּמָ֔הּ עַל־פִּרְשָׁ֖הּ יִשְׂרֹֽף׃

<a target = '_blank' href='https://hatanach.geulah.org.il/verse/citation.php?verse=Num19:6'/> (19:6)</a>וְלָקַ֣ח הַכֹּהֵ֗ן עֵ֥ץ אֶ֛רֶז וְאֵזֹ֖וב וּשְׁנִ֣י תֹולָ֑עַת וְהִשְׁלִ֕יךְ אֶל־תֹּ֖וךְ שְׂרֵפַ֥ת הַפָּרָֽה׃

<a target = '_blank' href='https://hatanach.geulah.org.il/verse/citation.php?verse=Num19:7'/> (19:7)</a>וְכִבֶּ֨ס בְּגָדָ֜יו הַכֹּהֵ֗ן וְרָחַ֤ץ בְּשָׂרֹו֙ בַּמַּ֔יִם וְאַחַ֖ר יָבֹ֣א אֶל־הַמַּֽחֲנֶ֑ה וְטָמֵ֥א הַכֹּהֵ֖ן עַד־הָעָֽרֶב׃

<a target = '_blank' href='https://hatanach.geulah.org.il/verse/citation.php?verse=Num19:8'/> (19:8)</a>וְהַשּׂרֵ֣ף אֹתָ֔הּ יְכַבֵּ֤ס בְּגָדָיו֙ בַּמַּ֔יִם וְרָחַ֥ץ בְּשָׂרֹ֖ו בַּמָּ֑יִם וְטָמֵ֖א עַד־הָעָֽרֶב׃

<a target = '_blank' href='https://hatanach.geulah.org.il/verse/citation.php?verse=Num19:9'/> (19:9)</a>וְאָסַ֣ף ׀ אִ֣ישׁ טָהֹ֗ור אֵ֚ת אֵ֣פֶר הַפָּרָ֔ה וְהִנִּ֛יחַ מִח֥וּץ לַמַּֽחֲנֶ֖ה בְּמָקֹ֣ום טָהֹ֑ור וְֽ֠הָֽיְתָה לַֽעֲדַ֨ת בְּנֵֽי־יִשְׂרָאֵ֧ל לְמִשְׁמֶ֛רֶת לְמֵ֥י נִדָּ֖ה חַטָּ֥את הִֽוא׃

<a target = '_blank' href='https://hatanach.geulah.org.il/verse/citation.php?verse=Num19:10'/> (19:10)</a>וְ֠כִבֶּס הָֽאֹסֵ֨ף אֶת־אֵ֤פֶר הַפָּרָה֙ אֶת־בְּגָדָ֔יו וְטָמֵ֖א עַד־הָעָ֑רֶב וְהָֽיְתָ֞ה לִבְנֵ֣י יִשְׂרָאֵ֗ל וְלַגֵּ֛ר הַגָּ֥ר בְּתֹוכָ֖ם לְחֻקַּ֥ת עֹולָֽם׃

<a target = '_blank' href='https://hatanach.geulah.org.il/verse/citation.php?verse=Num19:11'/> (19:11)</a>הַנֹּגֵ֥עַ בְּמֵ֖ת לְכָל־נֶ֣פֶשׁ אָדָ֑ם וְטָמֵ֖א שִׁבְעַ֥ת יָמִֽים׃

<a target = '_blank' href='https://hatanach.geulah.org.il/verse/citation.php?verse=Num19:12'/> (19:12)</a>ה֣וּא יִתְחַטָּא־בֹ֞ו בַּיֹּ֧ום הַשְּׁלִישִׁ֛י וּבַיֹּ֥ום הַשְּׁבִיעִ֖י יִטְהָ֑ר וְאִם־לֹ֨א יִתְחַטָּ֜א בַּיֹּ֧ום הַשְּׁלִישִׁ֛י וּבַיֹּ֥ום הַשְּׁבִיעִ֖י לֹ֥א יִטְהָֽר׃

<a target = '_blank' href='https://hatanach.geulah.org.il/verse/citation.php?verse=Num19:13'/> (19:13)</a>כָּל־הַנֹּגֵ֡עַ בְּמֵ֣ת בְּנֶפֶשׁ֩ הָֽאָדָ֨ם אֲשֶׁר־יָמ֜וּת וְלֹ֣א יִתְחַטָּ֗א אֶת־מִשְׁכַּ֤ן יְהוָֹה֙ טִמֵּ֔א וְנִכְרְתָ֛ה הַנֶּ֥פֶשׁ הַהִ֖וא מִיִּשְׂרָאֵ֑ל כִּי֩ מֵ֨י נִדָּ֜ה לֹא־זֹרַ֤ק עָלָיו֙ טָמֵ֣א יִֽהְיֶ֔ה עֹ֖וד טֻמְאָתֹ֥ו בֹֽו׃

<a target = '_blank' href='https://hatanach.geulah.org.il/verse/citation.php?verse=Num19:14'/> (19:14)</a>זֹ֚את הַתֹּורָ֔ה אָדָ֖ם כִּֽי־יָמ֣וּת בְּאֹ֑הֶל כָּל־הַבָּ֤א אֶל־הָאֹ֨הֶל֨ וְכָל־אֲשֶׁ֣ר בָּאֹ֔הֶל יִטְמָ֖א שִׁבְעַ֥ת יָמִֽים׃

<a target = '_blank' href='https://hatanach.geulah.org.il/verse/citation.php?verse=Num19:15'/> (19:15)</a>וְכֹל֨ כְּלִ֣י פָת֔וּחַ אֲשֶׁ֛ר אֵֽין־צָמִ֥יד פָּתִ֖יל עָלָ֑יו טָמֵ֖א הֽוּא׃

<a target = '_blank' href='https://hatanach.geulah.org.il/verse/citation.php?verse=Num19:16'/> (19:16)</a>וְכֹ֨ל אֲשֶׁר־יִגַּ֜ע עַל־פְּנֵ֣י הַשָּׂדֶ֗ה בַּֽחֲלַל־חֶ֙רֶב֙ אֹ֣ו בְּמֵ֔ת אֹֽו־בְעֶ֥צֶם אָדָ֖ם אֹ֣ו בְקָ֑בֶר יִטְמָ֖א שִׁבְעַ֥ת יָמִֽים׃

<a target = '_blank' href='https://hatanach.geulah.org.il/verse/citation.php?verse=Num19:17'/> (19:17)</a>וְלָֽקְחוּ֙ לַטָּמֵ֔א מֵֽעֲפַ֖ר שְׂרֵפַ֣ת הַֽחַטָּ֑את וְנָתַ֥ן עָלָ֛יו מַ֥יִם חַיִּ֖ים אֶל־כֶּֽלִי׃

<a target = '_blank' href='https://hatanach.geulah.org.il/verse/citation.php?verse=Num19:18'/> (19:18)</a>וְלָקַ֨ח אֵזֹ֜וב וְטָבַ֣ל בַּמַּיִם֮ אִ֣ישׁ טָהֹור֒ וְהִזָּ֤ה עַל־הָאֹ֨הֶל֨ וְעַל־כָּל־הַכֵּלִ֔ים וְעַל־הַנְּפָשֹׁ֖ות אֲשֶׁ֣ר הָֽיוּ־שָׁ֑ם וְעַל־הַנֹּגֵ֗עַ בַּעֶ֙צֶם֙ אֹ֣ו בֶֽחָלָ֔ל אֹ֥ו בַמֵּ֖ת אֹ֥ו בַקָּֽבֶר׃

<a target = '_blank' href='https://hatanach.geulah.org.il/verse/citation.php?verse=Num19:19'/> (19:19)</a>וְהִזָּ֤ה הַטָּהֹר֙ עַל־הַטָּמֵ֔א בַּיֹּ֥ום הַשְּׁלִישִׁ֖י וּבַיֹּ֣ום הַשְּׁבִיעִ֑י וְחִטְּאֹו֙ בַּיֹּ֣ום הַשְּׁבִיעִ֔י וְכִבֶּ֧ס בְּגָדָ֛יו וְרָחַ֥ץ בַּמַּ֖יִם וְטָהֵ֥ר בָּעָֽרֶב׃

<a target = '_blank' href='https://hatanach.geulah.org.il/verse/citation.php?verse=Num19:20'/> (19:20)</a>וְאִ֤ישׁ אֲשֶׁר־יִטְמָא֙ וְלֹ֣א יִתְחַטָּ֔א וְנִכְרְתָ֛ה הַנֶּ֥פֶשׁ הַהִ֖וא מִתֹּ֣וךְ הַקָּהָ֑ל כִּי֩ אֶת־מִקְדַּ֨שׁ יְהוָֹ֜ה טִמֵּ֗א מֵ֥י נִדָּ֛ה לֹֽא־זֹרַ֥ק עָלָ֖יו טָמֵ֥א הֽוּא׃

<a target = '_blank' href='https://hatanach.geulah.org.il/verse/citation.php?verse=Num19:21'/> (19:21)</a>וְהָֽיְתָ֥ה לָּהֶ֖ם לְחֻקַּ֣ת עֹולָ֑ם וּמַזֵּ֤ה מֵֽי־הַנִּדָּה֙ יְכַבֵּ֣ס בְּגָדָ֔יו וְהַנֹּגֵעַ֙ בְּמֵ֣י הַנִּדָּ֔ה יִטְמָ֖א עַד־הָעָֽרֶב׃

<a target = '_blank' href='https://hatanach.geulah.org.il/verse/citation.php?verse=Num19:22'/> (19:22)</a>וְכֹ֛ל אֲשֶׁר־יִגַּע־בֹּ֥ו הַטָּמֵ֖א יִטְמָ֑א וְהַנֶּ֥פֶשׁ הַנֹּגַ֖עַת תִּטְמָ֥א עַד־הָעָֽרֶב׃ פ

<a target = '_blank' href='https://hatanach.geulah.org.il/verse/citation.php?verse=Num20:1'/> (20:1)</a>וַיָּבֹ֣אוּ בְנֵֽי־יִ֠שְׂרָאֵל כָּל־הָ֨עֵ֯דָ֤ה מִדְבַּר־צִן֙ בַּחֹ֣דֶשׁ הָֽרִאשֹׁ֔ון וַיֵּ֥שֶׁב הָעָ֖ם בְּקָדֵ֑שׁ וַתָּ֤מָת שָׁם֙ מִרְיָ֔ם וַתִּקָּבֵ֖ר שָֽׁם׃

<a target = '_blank' href='https://hatanach.geulah.org.il/verse/citation.php?verse=Num20:2'/> (20:2)</a>וְלֹא־הָ֥יָה מַ֖יִם לָֽעֵדָ֑ה וַיִּקָּ֣הֲל֔וּ עַל־משֶׁ֖ה וְעַל־אַֽהֲרֹֽן׃

<a target = '_blank' href='https://hatanach.geulah.org.il/verse/citation.php?verse=Num20:3'/> (20:3)</a>וַיָּ֥רֶב הָעָ֖ם עִם־משֶׁ֑ה וַיֹּֽאמְר֣וּ לֵאמֹ֔ר וְל֥וּ גָוַ֛עְנוּ בִּגְוַ֥ע אַחֵ֖ינוּ לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num20:4'/> (20:4)</a>וְלָמָ֤ה הֲבֵאתֶם֙ אֶת־קְהַ֣ל יְהוָֹ֔ה אֶל־הַמִּדְבָּ֖ר הַזֶּ֑ה לָמ֣וּת שָׁ֔ם אֲנַ֖חְנוּ וּבְעִירֵֽנוּ׃

<a target = '_blank' href='https://hatanach.geulah.org.il/verse/citation.php?verse=Num20:5'/> (20:5)</a>וְלָמָ֤ה הֶֽעֱלִיתֻ֙נוּ֙ מִמִּצְרַ֔יִם לְהָבִ֣יא אֹתָ֔נוּ אֶל־הַמָּקֹ֥ום הָרָ֖ע הַזֶּ֑ה לֹ֣א ׀ מְקֹ֣ום זֶ֗רַע וּתְאֵנָ֤ה וְגֶ֙פֶן֙ וְרִמֹּ֔ון וּמַ֥יִם אַ֖יִן לִשְׁתֹּֽות׃

<a target = '_blank' href='https://hatanach.geulah.org.il/verse/citation.php?verse=Num20:6'/> (20:6)</a>וַיָּבֹא֩ משֶׁ֨ה וְאַֽהֲרֹ֜ן מִפְּנֵ֣י הַקָּהָ֗ל אֶל־פֶּ֙תַח֙ אֹ֣הֶל מֹועֵ֔ד וַיִּפְּל֖וּ עַל־פְּנֵיהֶ֑ם וַיֵּרָ֥א כְבֹֽוד־יְהוָֹ֖ה אֲלֵיהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num20:7'/> (20:7)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num20:8'/> (20:8)</a>קַ֣ח אֶת־הַמַּטֶּ֗ה וְהַקְהֵ֤ל אֶת־הָֽעֵדָה֙ אַתָּה֙ וְאַֽהֲרֹ֣ן אָחִ֔יךָ וְדִבַּרְתֶּ֧ם אֶל־הַסֶּ֛לַע לְעֵֽינֵיהֶ֖ם וְנָתַ֣ן מֵימָ֑יו וְהֹֽוצֵאתָ֙ לָהֶ֥ם מַ֙יִם֙ מִן־הַסֶּ֔לַע וְהִשְׁקִיתָ֥ אֶת־הָֽעֵדָ֖ה וְאֶת־בְּעִירָֽם׃

<a target = '_blank' href='https://hatanach.geulah.org.il/verse/citation.php?verse=Num20:9'/> (20:9)</a>וַיִּקַּ֥ח משֶׁ֛ה אֶת־הַמַּטֶּ֖ה מִלִּפְנֵ֣י יְהוָֹ֑ה כַּֽאֲשֶׁ֖ר צִוָּֽהוּ׃

<a target = '_blank' href='https://hatanach.geulah.org.il/verse/citation.php?verse=Num20:10'/> (20:10)</a>וַיַּקְהִ֜לוּ משֶׁ֧ה וְאַֽהֲרֹ֛ן אֶת־הַקָּהָ֖ל אֶל־פְּנֵ֣י הַסָּ֑לַע וַיֹּ֣אמֶר לָהֶ֗ם שִׁמְעוּ־נָא֙ הַמֹּרִ֔ים הֲמִן־הַסֶּ֣לַע הַזֶּ֔ה נֹוצִ֥יא לָכֶ֖ם מָֽיִם׃

<a target = '_blank' href='https://hatanach.geulah.org.il/verse/citation.php?verse=Num20:11'/> (20:11)</a>וַיָּ֨רֶם משֶׁ֜ה אֶת־יָדֹ֗ו וַיַּ֧ךְ אֶת־הַסֶּ֛לַע בְּמַטֵּ֖הוּ פַּֽעֲמָ֑יִם וַיֵּֽצְאוּ֙ מַ֣יִם רַבִּ֔ים וַתֵּ֥שְׁתְּ הָֽעֵדָ֖ה וּבְעִירָֽם׃ ס

<a target = '_blank' href='https://hatanach.geulah.org.il/verse/citation.php?verse=Num20:12'/> (20:12)</a>וַיֹּ֣אמֶר יְהוָֹה֮ אֶל־משֶׁ֣ה וְאֶל־אַֽהֲרֹן֒ יַ֚עַן לֹא־הֶֽאֱמַנְתֶּ֣ם בִּ֔י לְהַ֨קְדִּישֵׁ֔נִי לְעֵינֵ֖י בְּנֵ֣י יִשְׂרָאֵ֑ל לָכֵ֗ן לֹ֤א תָבִ֙יאוּ֙ אֶת־הַקָּהָ֣ל הַזֶּ֔ה אֶל־הָאָ֖רֶץ אֲשֶׁר־נָתַ֥תִּי לָהֶֽם׃

<a target = '_blank' href='https://hatanach.geulah.org.il/verse/citation.php?verse=Num20:13'/> (20:13)</a>הֵ֚מָּה מֵ֣י מְרִיבָ֔ה אֲשֶׁר־רָב֥וּ בְנֵֽי־יִשְׂרָאֵ֖ל אֶת־יְהוָֹ֑ה וַיִּקָּדֵ֖שׁ בָּֽם׃ ס

<a target = '_blank' href='https://hatanach.geulah.org.il/verse/citation.php?verse=Num20:14'/> (20:14)</a>וַיִּשְׁלַ֨ח משֶׁ֧ה מַלְאָכִ֛ים מִקָּדֵ֖שׁ אֶל־מֶ֣לֶךְ אֱדֹ֑ום כֹּ֤ה אָמַר֙ אָחִ֣יךָ יִשְׂרָאֵ֔ל אַתָּ֣ה יָדַ֔עְתָּ אֵ֥ת כָּל־הַתְּלָאָ֖ה אֲשֶׁ֥ר מְצָאָֽתְנוּ׃

<a target = '_blank' href='https://hatanach.geulah.org.il/verse/citation.php?verse=Num20:15'/> (20:15)</a>וַיֵּֽרְד֤וּ אֲבֹתֵ֙ינוּ֙ מִצְרַ֔יְמָה וַנֵּ֥שֶׁב בְּמִצְרַ֖יִם יָמִ֣ים רַבִּ֑ים וַיָּרֵ֥עוּ לָ֛נוּ מִצְרַ֖יִם וְלַֽאֲבֹתֵֽינוּ׃

<a target = '_blank' href='https://hatanach.geulah.org.il/verse/citation.php?verse=Num20:16'/> (20:16)</a>וַנִּצְעַ֤ק אֶל־יְהוָֹה֙ וַיִּשְׁמַ֣ע קֹלֵ֔נוּ וַיִּשְׁלַ֣ח מַלְאָ֔ךְ וַיֹּֽצִאֵ֖נוּ מִמִּצְרָ֑יִם וְהִנֵּה֙ אֲנַ֣חְנוּ בְקָדֵ֔שׁ עִ֖יר קְצֵ֥ה גְבוּלֶֽךָ׃

<a target = '_blank' href='https://hatanach.geulah.org.il/verse/citation.php?verse=Num20:17'/> (20:17)</a>נַעְבְּרָה־נָּ֣א בְאַרְצֶ֗ךָ לֹ֤א נַֽעֲבֹר֙ בְּשָׂדֶ֣ה וּבְכֶ֔רֶם וְלֹ֥א נִשְׁתֶּ֖ה מֵ֣י בְאֵ֑ר דֶּ֧רֶךְ הַמֶּ֣לֶךְ נֵלֵ֗ךְ לֹ֤א נִטֶּה֙ יָמִ֣ין וּשְׂמֹ֔או֯ל עַ֥ד אֲשֶֽׁר־נַֽעֲבֹ֖ר גְּבוּלֶֽךָ׃

<a target = '_blank' href='https://hatanach.geulah.org.il/verse/citation.php?verse=Num20:18'/> (20:18)</a>וַיֹּ֤אמֶר אֵלָיו֙ אֱדֹ֔ום לֹ֥א תַֽעֲבֹ֖ר בִּ֑י פֶּן־בַּחֶ֖רֶב אֵצֵ֥א לִקְרָאתֶֽךָ׃

<a target = '_blank' href='https://hatanach.geulah.org.il/verse/citation.php?verse=Num20:19'/> (20:19)</a>וַיֹּֽאמְר֨וּ אֵלָ֥יו בְּנֵֽי־יִשְׂרָאֵל֮ בַּֽמְֿסִלָּ֣ה נַֽעֲלֶה֒ וְאִם־מֵימֶ֤יךָ נִשְׁתֶּה֙ אֲנִ֣י וּמִקְנַ֔י וְנָֽתַתִּ֖י מִכְרָ֑ם רַ֥ק אֵֽין־דָּבָ֖ר בְּרַגְלַ֥י אֶֽעֱבֹֽרָה׃

<a target = '_blank' href='https://hatanach.geulah.org.il/verse/citation.php?verse=Num20:20'/> (20:20)</a>וַיֹּ֖אמֶר לֹ֣א תַֽעֲבֹ֑ר וַיֵּצֵ֤א אֱדֹום֙ לִקְרָאתֹ֔ו בְּעַ֥ם כָּבֵ֖ד וּבְיָ֥ד חֲזָקָֽה׃

<a target = '_blank' href='https://hatanach.geulah.org.il/verse/citation.php?verse=Num20:21'/> (20:21)</a>וַיְמָאֵ֣ן ׀ אֱדֹ֗ום נְתֹן֙ אֶת־יִשְׂרָאֵ֔ל עֲבֹ֖ר בִּגְבֻלֹ֑ו וַיֵּ֥ט יִשְׂרָאֵ֖ל מֵֽעָלָֽיו׃ פ

<a target = '_blank' href='https://hatanach.geulah.org.il/verse/citation.php?verse=Num20:22'/> (20:22)</a>וַיִּסְע֖וּ מִקָּדֵ֑שׁ וַיָּבֹ֧אוּ בְנֵֽי־יִשְׂרָאֵ֛ל כָּל־הָֽעֵדָ֖ה הֹ֥ר הָהָֽר׃

<a target = '_blank' href='https://hatanach.geulah.org.il/verse/citation.php?verse=Num20:23'/> (20:23)</a>וַיֹּ֧אמֶר יְהוָֹ֛ה אֶל־משֶׁ֥ה וְאֶל־אַֽהֲרֹ֖ן בְּהֹ֣ר הָהָ֑ר עַל־גְּב֥וּל אֶֽרֶץ־אֱדֹ֖ום לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num20:24'/> (20:24)</a>יֵֽאָסֵ֤ף אַֽהֲרֹ֨ן אֶל־עַמָּ֔יו כִּ֣י לֹ֤א יָבֹא֙ אֶל־הָאָ֔רֶץ אֲשֶׁ֥ר נָתַ֖תִּי לִבְנֵ֣י יִשְׂרָאֵ֑ל עַ֛ל אֲשֶׁר־מְרִיתֶ֥ם אֶת־פִּ֖י לְמֵ֥י מְרִיבָֽה׃

<a target = '_blank' href='https://hatanach.geulah.org.il/verse/citation.php?verse=Num20:25'/> (20:25)</a>קַ֚ח אֶת־אַֽהֲרֹ֔ן וְאֶת־אֶלְעָזָ֖ר בְּנֹ֑ו וְהַ֥עַל אֹתָ֖ם הֹ֥ר הָהָֽר׃

<a target = '_blank' href='https://hatanach.geulah.org.il/verse/citation.php?verse=Num20:26'/> (20:26)</a>וְהַפְשֵׁ֤ט אֶת־אַֽהֲרֹן֙ אֶת־בְּגָדָ֔יו וְהִלְבַּשְׁתָּ֖ם אֶת־אֶלְעָזָ֣ר בְּנֹ֑ו וְאַֽהֲרֹ֥ן יֵֽאָסֵ֖ף וּמֵ֥ת שָֽׁם׃

<a target = '_blank' href='https://hatanach.geulah.org.il/verse/citation.php?verse=Num20:27'/> (20:27)</a>וַיַּ֣עַשׂ משֶׁ֔ה כַּֽאֲשֶׁ֖ר צִוָּ֣ה יְהוָֹ֑ה וַיַּֽעֲלוּ֙ אֶל־הֹ֣ר הָהָ֔ר לְעֵינֵ֖י כָּל־הָֽעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num20:28'/> (20:28)</a>וַיַּפְשֵׁט֩ משֶׁ֨ה אֶת־אַֽהֲרֹ֜ן אֶת־בְּגָדָ֗יו וַיַּלְבֵּ֤שׁ אֹתָם֙ אֶת־אֶלְעָזָ֣ר בְּנֹ֔ו וַיָּ֧מָת אַֽהֲרֹ֛ן שָׁ֖ם בְּרֹ֣אשׁ הָהָ֑ר וַיֵּ֧רֶד משֶׁ֛ה וְאֶלְעָזָ֖ר מִן־הָהָֽר׃

<a target = '_blank' href='https://hatanach.geulah.org.il/verse/citation.php?verse=Num20:29'/> (20:29)</a>וַיִּרְאוּ֙ כָּל־הָ֣עֵדָ֔ה כִּ֥י גָוַ֖ע אַֽהֲרֹ֑ן וַיִּבְכּ֤וּ אֶת־אַֽהֲרֹן֙ שְׁלשִׁ֣ים יֹ֔ום כֹּ֖ל בֵּ֥ית יִשְׂרָאֵֽל׃ ס

<a target = '_blank' href='https://hatanach.geulah.org.il/verse/citation.php?verse=Num21:1'/> (21:1)</a>וַיִּשְׁמַ֞ע הַכְּנַֽעֲנִ֤י מֶֽלֶךְ־עֲרָד֙ ישֵׁ֣ב הַנֶּ֔גֶב כִּ֚י בָּ֣א יִשְׂרָאֵ֔ל דֶּ֖רֶךְ הָֽאֲתָרִ֑ים וַיִּלָּ֨חֶם֙ בְּיִשְׂרָאֵ֔ל וַיִּ֥שְׁבְּ ׀ מִמֶּ֖נּוּ שֶֽׁבִי׃

<a target = '_blank' href='https://hatanach.geulah.org.il/verse/citation.php?verse=Num21:2'/> (21:2)</a>וַיִּדַּ֨ר יִשְׂרָאֵ֥ל נֶ֛דֶר לַֽיהוָֹ֖ה וַיֹּאמַ֑ר אִם־נָתֹ֨ן תִּתֵּ֜ן אֶת־הָעָ֤ם הַזֶּה֙ בְּיָדִ֔י וְהַֽחֲרַמְתִּ֖י אֶת־עָֽרֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num21:3'/> (21:3)</a>וַיִּשְׁמַ֨ע יְהוָֹ֜ה בְּקֹ֣ול יִשְׂרָאֵ֗ל וַיִּתֵּן֙ אֶת־הַכְּנַֽעֲנִ֔י וַיַּֽחֲרֵ֥ם אֶתְהֶ֖ם וְאֶת־עָֽרֵיהֶ֑ם וַיִּקְרָ֥א שֵֽׁם־הַמָּקֹ֖ום חָרְמָֽה׃ פ

<a target = '_blank' href='https://hatanach.geulah.org.il/verse/citation.php?verse=Num21:4'/> (21:4)</a>וַיִּסְע֞וּ מֵהֹ֤ר הָהָר֙ דֶּ֣רֶךְ יַם־ס֔וּף לִסְבֹּ֖ב אֶת־אֶ֣רֶץ אֱדֹ֑ום וַתִּקְצַ֥ר נֶֽפֶשׁ־הָעָ֖ם בַּדָּֽרֶךְ׃

<a target = '_blank' href='https://hatanach.geulah.org.il/verse/citation.php?verse=Num21:5'/> (21:5)</a>וַיְדַבֵּ֣ר הָעָ֗ם בֵּֽאלֹהִים֮ וּבְמשֶׁה֒ לָמָ֤ה הֶֽעֱלִיתֻ֙נוּ֙ מִמִּצְרַ֔יִם לָמ֖וּת בַּמִּדְבָּ֑ר כִּ֣י אֵ֥ין לֶ֨חֶם֙ וְאֵ֣ין מַ֔יִם וְנַפְשֵׁ֣נוּ קָ֔צָה בַּלֶּ֖חֶם הַקְּלֹקֵֽל׃

<a target = '_blank' href='https://hatanach.geulah.org.il/verse/citation.php?verse=Num21:6'/> (21:6)</a>וַיְשַׁלַּ֨ח יְהוָֹ֜ה בָּעָ֗ם אֵ֚ת הַנְּחָשִׁ֣ים הַשְּׂרָפִ֔ים וַיְנַשְּׁכ֖וּ אֶת־הָעָ֑ם וַיָּ֥מָת עַם־רָ֖֯ב מִיִּשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num21:7'/> (21:7)</a>וַיָּבֹא֩ הָעָ֨ם אֶל־משֶׁ֜ה וַיֹּֽאמְר֣וּ חָטָ֗אנוּ כִּֽי־דִבַּ֤רְנוּ בַֽיהוָֹה֙ וָבָ֔ךְ הִתְפַּלֵּל֨ אֶל־יְהוָֹ֔ה וְיָסֵ֥ר מֵֽעָלֵ֖ינוּ אֶת־הַנָּחָ֑שׁ וַיִּתְפַּלֵּ֥ל משֶׁ֖ה בְּעַ֥ד הָעָֽם׃

<a target = '_blank' href='https://hatanach.geulah.org.il/verse/citation.php?verse=Num21:8'/> (21:8)</a>וַיֹּ֨אמֶר יְהוָֹ֜ה אֶל־משֶׁ֗ה עֲשֵׂ֤ה לְךָ֙ שָׂרָ֔ף וְשִׂ֥ים אֹתֹ֖ו עַל־נֵ֑ס וְהָיָה֙ כָּל־הַנָּשׁ֔וּךְ וְרָאָ֥ה אֹתֹ֖ו וָחָֽי׃

<a target = '_blank' href='https://hatanach.geulah.org.il/verse/citation.php?verse=Num21:9'/> (21:9)</a>וַיַּ֤עַשׂ משֶׁה֙ נְחַ֣שׁ נְח֔שֶׁת וַיְשִׂמֵ֖הוּ עַל־הַנֵּ֑ס וְהָיָ֗ה אִם־נָשַׁ֤ךְ הַנָּחָשׁ֙ אֶת־אִ֔ישׁ וְהִבִּ֛יט אֶל־נְחַ֥שׁ הַנְּח֖שֶׁת וָחָֽי׃

<a target = '_blank' href='https://hatanach.geulah.org.il/verse/citation.php?verse=Num21:10'/> (21:10)</a>וַיִּסְע֖וּ בְּנֵ֣י יִשְׂרָאֵ֑ל וַיַּחֲנ֖וּ בְּאֹבֹֽת׃

<a target = '_blank' href='https://hatanach.geulah.org.il/verse/citation.php?verse=Num21:11'/> (21:11)</a>וַיִּסְע֖וּ מֵֽאֹבֹ֑ת וַיַּֽחֲנ֞וּ בְּעִיֵּ֣י הָֽעֲבָרִ֗ים בַּמִּדְבָּר֙ אֲשֶׁר֙ עַל־פְּנֵ֣י מֹואָ֔ב מִמִּזְרַ֖ח הַשָּֽׁמֶשׁ׃

<a target = '_blank' href='https://hatanach.geulah.org.il/verse/citation.php?verse=Num21:12'/> (21:12)</a>מִשָּׁ֖ם נָסָ֑עוּ וַיַּֽחֲנ֖וּ בְּנַ֥חַל זָֽרֶד׃

<a target = '_blank' href='https://hatanach.geulah.org.il/verse/citation.php?verse=Num21:13'/> (21:13)</a>מִשָּׁם֮ נָסָ֯עוּ֒ וַיַּֽחֲנוּ֞ מֵעֵ֤בֶר אַרְנֹון֙ אֲשֶׁ֣ר בַּמִּדְבָּ֔ר הַיֹּצֵ֖א מִגְּבֻ֣ל הָֽאֱמֹרִ֑י כִּ֤י אַרְנֹון֙ גְּב֣וּל מֹואָ֔ב בֵּ֥ין מֹואָ֖ב וּבֵ֥ין הָֽאֱמֹרִֽי׃

<a target = '_blank' href='https://hatanach.geulah.org.il/verse/citation.php?verse=Num21:14'/> (21:14)</a>עַל־כֵּן֙ יֵֽאָמַ֔ר בְּסֵ֖פֶר מִלְחֲמֹ֣ת יְהוָֹ֑ה אֶת־וָהֵ֣ב בְּסוּפָ֔ה וְאֶת־הַנְּחָלִ֖ים אַרְנֹֽון׃

<a target = '_blank' href='https://hatanach.geulah.org.il/verse/citation.php?verse=Num21:15'/> (21:15)</a>וְאֶ֙שֶׁד֙ הַנְּחָלִ֔ים אֲשֶׁ֥ר נָטָ֖ה לְשֶׁ֣בֶת עָ֑ר וְנִשְׁעַ֖ן לִגְב֥וּל מֹואָֽב׃

<a target = '_blank' href='https://hatanach.geulah.org.il/verse/citation.php?verse=Num21:16'/> (21:16)</a>וּמִשָּׁ֖ם בְּאֵ֑רָה הִ֣וא הַבְּאֵ֗ר אֲשֶׁ֨ר אָמַ֤ר יְהוָֹה֙ לְמשֶׁ֔ה אֱסֹף֙ אֶת־הָעָ֔ם וְאֶתְּנָ֥ה לָהֶ֖ם מָֽיִם׃ ס

<a target = '_blank' href='https://hatanach.geulah.org.il/verse/citation.php?verse=Num21:17'/> (21:17)</a>אָ֚ז יָשִׁ֣יר יִשְׂרָאֵ֔ל אֶת־הַשִּׁירָ֖ה הַזֹּ֑את עֲלִ֥י בְאֵ֖ר עֱנוּ־לָֽהּ׃

<a target = '_blank' href='https://hatanach.geulah.org.il/verse/citation.php?verse=Num21:18'/> (21:18)</a>בְּאֵ֞ר חֲפָר֣וּהָ שָׂרִ֗ים כָּר֙וּהָ֙ נְדִיבֵ֣י הָעָ֔ם בִּמְחֹקֵ֖ק בְּמִשְׁעֲנֹתָ֑ם וּמִמִּדְבָּ֖ר מַתָּנָֽה׃

<a target = '_blank' href='https://hatanach.geulah.org.il/verse/citation.php?verse=Num21:19'/> (21:19)</a>וּמִמַּתָּנָ֖ה נַֽחֲלִיאֵ֑ל וּמִנַּֽחֲלִיאֵ֖ל בָּמֹֽות׃

<a target = '_blank' href='https://hatanach.geulah.org.il/verse/citation.php?verse=Num21:20'/> (21:20)</a>וּמִבָּמֹ֗ות הַגַּיְא֙ אֲשֶׁר֙ בִּשְׂדֵ֣ה מֹואָ֔ב רֹ֖אשׁ הַפִּסְגָּ֑ה וְנִשְׁקָ֖פָה עַל־פְּנֵ֥י הַיְשִׁימֹֽן׃ פ

<a target = '_blank' href='https://hatanach.geulah.org.il/verse/citation.php?verse=Num21:21'/> (21:21)</a>וַיִּשְׁלַ֤ח יִשְׂרָאֵל֨ מַלְאָכִ֔ים אֶל־סִיחֹ֥ן מֶֽלֶךְ־הָֽאֱמֹרִ֖י לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num21:22'/> (21:22)</a>אֶעְבְּרָ֣ה בְאַרְצֶ֗ךָ לֹ֤א נִטֶּה֙ בְּשָׂדֶ֣ה וּבְכֶ֔רֶם לֹ֥א נִשְׁתֶּ֖ה מֵ֣י בְאֵ֑ר בְּדֶ֤רֶךְ הַמֶּ֙לֶךְ֙ נֵלֵ֔ךְ עַ֥ד אֲשֶׁר־נַֽעֲבֹ֖ר גְּבֻלֶֽךָ׃

<a target = '_blank' href='https://hatanach.geulah.org.il/verse/citation.php?verse=Num21:23'/> (21:23)</a>וְלֹֽא־נָתַ֨ן סִיחֹ֣ן אֶת־יִשְׂרָאֵל֘ עֲבֹ֣ר בִּגְבֻלֹו֒ וַיֶּֽאֱסֹ֨ף סִיחֹ֜ן אֶת־כָּל־עַמֹּ֗ו וַיֵּצֵ֞א לִקְרַ֤את יִשְׂרָאֵל֨ הַמִּדְבָּ֔רָה וַיָּבֹ֖א יָ֑הְצָה וַיִּלָּ֖חֶם בְּיִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num21:24'/> (21:24)</a>וַיַּכֵּ֥הוּ יִשְׂרָאֵ֖ל לְפִי־חָ֑רֶב וַיִּירַ֨שׁ אֶת־אַרְצֹ֜ו מֵֽאַרְנֹ֗ן עַד־יַבֹּק֙ עַד־בְּנֵ֣י עַמֹּ֔ון כִּ֣י עַ֔ז גְּב֖וּל בְּנֵ֥י עַמֹּֽון׃

<a target = '_blank' href='https://hatanach.geulah.org.il/verse/citation.php?verse=Num21:25'/> (21:25)</a>וַיִּקַּח֙ יִשְׂרָאֵ֔ל אֵ֥ת כָּל־הֶֽעָרִ֖ים הָאֵ֑לֶּה וַיֵּ֤שֶׁב יִשְׂרָאֵל֨ בְּכָל־עָרֵ֣י הָֽאֱמֹרִ֔י בְּחֶשְׁבֹּ֖ון וּבְכָל־בְּנֹתֶֽיהָ׃

<a target = '_blank' href='https://hatanach.geulah.org.il/verse/citation.php?verse=Num21:26'/> (21:26)</a>כִּ֣י חֶשְׁבֹּ֔ון עִ֗יר סִיחֹ֛ן מֶ֥לֶךְ הָֽאֱמֹרִ֖י הִ֑וא וְה֣וּא נִלְחַ֗ם בְּמֶ֤לֶךְ מֹואָב֙ הָֽרִאשֹׁ֔ון וַיִּקַּ֧ח אֶת־כָּל־אַרְצֹ֛ו מִיָּדֹ֖ו עַד־אַרְנֹֽן׃

<a target = '_blank' href='https://hatanach.geulah.org.il/verse/citation.php?verse=Num21:27'/> (21:27)</a>עַל־כֵּ֛ן יֹֽאמְר֥וּ הַמּֽשְׁלִ֖ים בֹּ֣אוּ חֶשְׁבֹּ֑ון תִּבָּנֶ֥ה וְתִכֹּונֵ֖ן עִ֥יר סִיחֹֽון׃

<a target = '_blank' href='https://hatanach.geulah.org.il/verse/citation.php?verse=Num21:28'/> (21:28)</a>כִּי־אֵשׁ֙ יָֽצְאָ֣ה מֵֽחֶשְׁבֹּ֔ון לֶֽהָבָ֖ה מִקִּרְיַ֣ת סִיחֹ֑ן אָֽכְלָה֙ עָ֣ר מֹואָ֔ב בַּֽעֲלֵ֖י בָּמֹ֥ות אַרְנֹֽן׃

<a target = '_blank' href='https://hatanach.geulah.org.il/verse/citation.php?verse=Num21:29'/> (21:29)</a>אֹֽוי־לְךָ֣ מֹואָ֔ב אָבַ֖דְתָּ עַם־כְּמֹ֑ושׁ נָתַ֨ן בָּנָ֤יו פְּלֵיטִם֙ וּבְנֹתָ֣יו בַּשְּׁבִ֔ית לְמֶ֥לֶךְ אֱמֹרִ֖י סִיחֹֽון׃

<a target = '_blank' href='https://hatanach.geulah.org.il/verse/citation.php?verse=Num21:30'/> (21:30)</a>וַנִּירָ֛ם אָבַ֥ד חֶשְׁבֹּ֖ון עַד־דִּיבֹ֑ן וַנַּשִּׁ֣ים עַד־נֹ֔פַח אֲשֶׁ֖ר֗֯ עַד־מֵֽידְבָֽא׃

<a target = '_blank' href='https://hatanach.geulah.org.il/verse/citation.php?verse=Num21:31'/> (21:31)</a>וַיֵּ֙שֶׁב֙ יִשְׂרָאֵ֔ל בְּאֶ֖רֶץ הָֽאֱמֹרִֽי׃

<a target = '_blank' href='https://hatanach.geulah.org.il/verse/citation.php?verse=Num21:32'/> (21:32)</a>וַיִּשְׁלַ֤ח משֶׁה֙ לְרַגֵּ֣ל אֶת־יַעְזֵ֔ר וַיִּלְכְּד֖וּ בְּנֹתֶ֑יהָ וַיֹּ֖י֯רֶשׁ אֶת־הָֽאֱמֹרִ֥י אֲשֶׁר־שָֽׁם׃

<a target = '_blank' href='https://hatanach.geulah.org.il/verse/citation.php?verse=Num21:33'/> (21:33)</a>וַיִּפְנוּ֙ וַיַּֽעֲל֔וּ דֶּ֖רֶךְ הַבָּשָׁ֑ן וַיֵּצֵ֣א עֹוג֩ מֶֽלֶךְ־הַבָּשָׁ֨ן לִקְרָאתָ֜ם ה֧וּא וְכָל־עַמֹּ֛ו לַמִּלְחָמָ֖ה אֶדְרֶֽעִי׃

<a target = '_blank' href='https://hatanach.geulah.org.il/verse/citation.php?verse=Num21:34'/> (21:34)</a>וַיֹּ֨אמֶר יְהוָֹ֤ה אֶל־משֶׁ֙ה אַל־תִּירָ֣א אֹתֹ֔ו כִּ֣י בְיָֽדְךָ֞ נָתַ֧תִּי אֹתֹ֛ו וְאֶת־כָּל־עַמֹּ֖ו וְאֶת־אַרְצֹ֑ו וְעָשִׂ֣יתָ לֹּ֔ו כַּֽאֲשֶׁ֣ר עָשִׂ֗יתָ לְסִיחֹן֨ מֶ֣לֶךְ הָֽאֱמֹרִ֔י אֲשֶׁ֥ר יֹושֵׁ֖ב בְּחֶשְׁבֹּֽון׃

<a target = '_blank' href='https://hatanach.geulah.org.il/verse/citation.php?verse=Num21:35'/> (21:35)</a>וַיַּכּ֨וּ אֹתֹ֤ו וְאֶת־בָּנָיו֙ וְאֶת־כָּל־עַמֹּ֔ו עַד־בִּלְתִּ֥י הִשְׁאִֽיר־לֹ֖ו שָׂרִ֑יד וַיִּֽירְשׁ֖וּ אֶת־אַרְצֹֽו׃

<a target = '_blank' href='https://hatanach.geulah.org.il/verse/citation.php?verse=Num22:1'/> (22:1)</a>וַיִּסְע֖וּ בְּנֵ֣י יִשְׂרָאֵ֑ל וַיַּֽחֲנוּ֙ בְּעַרְבֹ֣ות מֹואָ֔ב מֵעֵ֖בֶר לְיַרְדֵּ֥ן יְרֵחֹֽו׃ ס

<a target = '_blank' href='https://hatanach.geulah.org.il/verse/citation.php?verse=Num22:2'/> (22:2)</a>וַיַּ֥רְא בָּלָ֖ק בֶּן־צִפֹּ֑ור אֵ֛ת כָּל־אֲשֶׁר־עָשָׂ֥ה יִשְׂרָאֵ֖ל לָֽאֱמֹרִֽי׃

<a target = '_blank' href='https://hatanach.geulah.org.il/verse/citation.php?verse=Num22:3'/> (22:3)</a>וַיָּ֨גָר מֹואָ֜ב מִפְּנֵ֥י הָעָ֛ם מְאֹ֖ד כִּ֣י רַב־ה֑וּא וַיָּ֣קָץ מֹואָ֔ב מִפְּנֵ֖י בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num22:4'/> (22:4)</a>וַיֹּ֨אמֶר מֹואָ֜ב אֶל־זִקְנֵ֣י מִדְיָ֗ן עַתָּ֞ה יְלַֽחֲכ֤וּ הַקָּהָל֨ אֶת־כָּל־סְבִ֣יבֹתֵ֔ינוּ כִּלְחֹ֣ךְ הַשֹּׁ֔ור אֵ֖ת יֶ֣רֶק הַשָּׂדֶ֑ה וּבָלָ֧ק בֶּן־צִפֹּ֛ור מֶ֥לֶךְ לְמֹואָ֖ב בָּעֵ֥ת הַהִֽוא׃

<a target = '_blank' href='https://hatanach.geulah.org.il/verse/citation.php?verse=Num22:5'/> (22:5)</a>וַיִּשְׁלַ֨ח מַלְאָכִ֜ים אֶל־בִּלְעָ֣ם בֶּן־בְּעֹ֗ור פְּ֠תֹורָה אֲשֶׁ֧ר עַל־הַנָּהָ֛ר אֶ֥רֶץ בְּנֵֽי־עַמֹּ֖ו לִקְרֹא־לֹ֑ו לֵאמֹ֗ר הִ֠נֵּה עַ֣ם יָצָ֤א מִמִּצְרַ֙יִם֙ הִנֵּ֤ה כִסָּה֙ אֶת־עֵ֣ין הָאָ֔רֶץ וְה֥וּא ישֵׁ֖ב מִמֻּלִֽי׃

<a target = '_blank' href='https://hatanach.geulah.org.il/verse/citation.php?verse=Num22:6'/> (22:6)</a>וְעַתָּה֩ לְכָה־נָּ֨א אָֽרָה־לִּ֜י אֶת־הָעָ֣ם הַזֶּ֗ה כִּֽי־עָצ֥וּם הוּא֙ מִמֶּ֔נִּי אוּלַ֤י אוּכַל֨ נַכֶּה־בֹּ֔ו וַֽאֲגָֽרְשֶׁ֖נּוּ מִן־הָאָ֑רֶץ כִּ֣י יָדַ֗עְתִּי אֵ֤ת אֲשֶׁר־תְּבָרֵךְ֙ מְבֹרָ֔ךְ וַֽאֲשֶׁ֥ר תָּאֹ֖ר יוּאָֽר׃

<a target = '_blank' href='https://hatanach.geulah.org.il/verse/citation.php?verse=Num22:7'/> (22:7)</a>וַיֵּ֨לְכ֜וּ זִקְנֵ֤י מֹואָב֙ וְזִקְנֵ֣י מִדְיָ֔ן וּקְסָמִ֖ים בְּיָדָ֑ם וַיָּבֹ֨אוּ֨ אֶל־בִּלְעָ֔ם וַיְדַבְּר֥וּ אֵלָ֖יו דִּבְרֵ֥י בָלָֽק׃

<a target = '_blank' href='https://hatanach.geulah.org.il/verse/citation.php?verse=Num22:8'/> (22:8)</a>וַיֹּ֣אמֶר אֲלֵיהֶ֗ם לִ֤ינוּ פֹה֙ הַלַּ֔יְלָה וַֽהֲשִֽׁבֹתִ֤י אֶתְכֶם֙ דָּבָ֔ר כַּֽאֲשֶׁ֛ר יְדַבֵּ֥ר יְהוָֹ֖ה אֵלָ֑י וַיֵּשְׁב֥וּ שָׂרֵֽי־מֹואָ֖ב עִם־בִּלְעָֽם׃

<a target = '_blank' href='https://hatanach.geulah.org.il/verse/citation.php?verse=Num22:9'/> (22:9)</a>וַיָּבֹ֥א אֱלֹהִ֖ים אֶל־בִּלְעָ֑ם וַיֹּ֕אמֶר מִ֛י הָֽאֲנָשִׁ֥ים הָאֵ֖לֶּה עִמָּֽךְ׃

<a target = '_blank' href='https://hatanach.geulah.org.il/verse/citation.php?verse=Num22:10'/> (22:10)</a>וַיֹּ֥אמֶר בִּלְעָ֖ם אֶל־הָֽאֱלֹהִ֑ים בָּלָ֧ק בֶּן־צִפֹּ֛ר מֶ֥לֶךְ מֹואָ֖ב שָׁלַ֥ח אֵלָֽי׃

<a target = '_blank' href='https://hatanach.geulah.org.il/verse/citation.php?verse=Num22:11'/> (22:11)</a>הִנֵּ֤ה הָעָם֙ הַיֹּצֵ֣א מִמִּצְרַ֔יִם וַיְכַ֖ס אֶת־עֵ֣ין הָאָ֑רֶץ עַתָּ֗ה לְכָ֤ה קָֽבָה־לִּי֙ אֹתֹ֔ו אוּלַ֥י אוּכַ֛ל לְהִלָּ֥חֶם בֹּ֖ו וְגֵֽרַשְׁתִּֽיו׃

<a target = '_blank' href='https://hatanach.geulah.org.il/verse/citation.php?verse=Num22:12'/> (22:12)</a>וַיֹּ֤אמֶר אֱלֹהִים֙ אֶל־בִּלְעָ֔ם לֹ֥א תֵלֵ֖ךְ עִמָּהֶ֑ם לֹ֤א תָאֹר֙ אֶת־הָעָ֔ם כִּ֥י בָר֖וּךְ הֽוּא׃

<a target = '_blank' href='https://hatanach.geulah.org.il/verse/citation.php?verse=Num22:13'/> (22:13)</a>וַיָּ֤קָם בִּלְעָם֙ בַּבֹּ֔קֶר וַיֹּ֙אמֶר֙ אֶל־שָׂרֵ֣י בָלָ֔ק לְכ֖וּ אֶל־אַרְצְכֶ֑ם כִּ֚י מֵאֵ֣ן יְהוָֹ֔ה לְתִתִּ֖י לַֽהֲלֹ֥ךְ עִמָּכֶֽם׃

<a target = '_blank' href='https://hatanach.geulah.org.il/verse/citation.php?verse=Num22:14'/> (22:14)</a>וַיָּק֙וּמוּ֙ שָׂרֵ֣י מֹואָ֔ב וַיָּבֹ֖אוּ אֶל־בָּלָ֑ק וַיֹּ֣אמְר֔וּ מֵאֵ֥ן בִּלְעָ֖ם הֲלֹ֥ךְ עִמָּֽנוּ׃

<a target = '_blank' href='https://hatanach.geulah.org.il/verse/citation.php?verse=Num22:15'/> (22:15)</a>וַיֹּ֥סֶף עֹ֖וד בָּלָ֑ק שְׁלֹ֣חַ שָׂרִ֔ים רַבִּ֥ים וְנִכְבָּדִ֖ים מֵאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Num22:16'/> (22:16)</a>וַיָּבֹ֖אוּ אֶל־בִּלְעָ֑ם וַיֹּ֣אמְרוּ לֹ֗ו כֹּ֤ה אָמַר֙ בָּלָ֣ק בֶּן־צִפֹּ֔ור אַל־נָ֥א תִמָּנַ֖ע מֵֽהֲלֹ֥ךְ אֵלָֽי׃

<a target = '_blank' href='https://hatanach.geulah.org.il/verse/citation.php?verse=Num22:17'/> (22:17)</a>כִּֽי־כַבֵּ֤ד אֲכַבֶּדְךָ֙ מְאֹ֔ד וְכֹ֛ל אֲשֶׁר־תֹּאמַ֥ר אֵלַ֖י אֶֽעֱשֶׂ֑ה וּלְכָה־נָּא֙ קָֽבָה־לִּ֔י אֵ֖ת הָעָ֥ם הַזֶּֽה׃

<a target = '_blank' href='https://hatanach.geulah.org.il/verse/citation.php?verse=Num22:18'/> (22:18)</a>וַיַּ֣עַן בִּלְעָ֗ם וַיֹּ֙אמֶר֙ אֶל־עַבְדֵ֣י בָלָ֔ק אִם־יִתֶּן־לִ֥י בָלָ֛ק מְלֹ֥א בֵיתֹ֖ו כֶּ֣סֶף וְזָהָ֑ב לֹ֣א אוּכַ֗ל לַעֲבֹר֙ אֶת־פִּי֙ יְהוָֹ֣ה אֱלֹהָ֔֯י לַעֲשֹׂ֥ות קְטַנָּ֖ה אֹ֥ו גְדֹולָֽה׃

<a target = '_blank' href='https://hatanach.geulah.org.il/verse/citation.php?verse=Num22:19'/> (22:19)</a>וְעַתָּ֗ה שְׁב֨וּ נָ֥א בָזֶ֛ה גַּם־אַתֶּ֖ם הַלָּ֑יְלָה וְאֵ֣דְעָ֔ה מַה־יֹּסֵ֥ף יְהוָֹ֖ה דַּבֵּ֥ר עִמִּֽי׃

<a target = '_blank' href='https://hatanach.geulah.org.il/verse/citation.php?verse=Num22:20'/> (22:20)</a>וַיָּבֹ֨א אֱלֹהִ֣ים ׀ אֶל־בִּלְעָם֮ לַיְלָה֒ וַיֹּ֣אמֶר לֹ֗ו אִם־לִקְרֹ֤א לְךָ֙ בָּ֣אוּ הָֽאֲנָשִׁ֔ים ק֖וּם לֵ֣ךְ אִתָּ֑ם וְאַ֗ךְ אֶת־הַדָּבָ֛ר אֲשֶׁר־אֲדַבֵּ֥ר אֵלֶ֖יךָ אֹתֹ֥ו תַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Num22:21'/> (22:21)</a>וַיָּ֤קָם בִּלְעָם֙ בַּבֹּ֔קֶר וַיַּֽחֲב֖שׁ אֶת־אֲתֹנֹ֑ו וַיֵּ֖לֶךְ עִם־שָׂרֵ֥י מֹואָֽב׃

<a target = '_blank' href='https://hatanach.geulah.org.il/verse/citation.php?verse=Num22:22'/> (22:22)</a>וַיִּֽחַר־אַ֣ף אֱלֹהִים֮ כִּֽי־הֹולֵ֣ךְ הוּא֒ וַיִּתְיַצֵּ֞ב מַלְאַ֧ךְ יְהוָֹ֛ה בַּדֶּ֖רֶךְ לְשָׂטָ֣ן לֹ֑ו וְהוּא֙ רֹכֵ֣ב עַל־אֲתֹנֹ֔ו וּשְׁנֵ֥י נְעָרָ֖יו עִמֹּֽו׃

<a target = '_blank' href='https://hatanach.geulah.org.il/verse/citation.php?verse=Num22:23'/> (22:23)</a>וַתֵּ֣רֶא הָֽאָתֹון֩ אֶת־מַלְאַ֨ךְ יְהוָֹ֜ה נִצָּ֣ב בַּדֶּ֗רֶךְ וְחַרְבֹּ֤ו שְׁלוּפָה֙ בְּיָדֹ֔ו וַתֵּ֤ט הָֽאָתֹון֙ מִן־הַדֶּ֔רֶךְ וַתֵּ֖לֶךְ בַּשָּׂדֶ֑ה וַיַּ֤ךְ בִּלְעָם֙ אֶת־הָ֣אָתֹ֔ון לְהַטֹּתָ֖הּ הַדָּֽרֶךְ׃

<a target = '_blank' href='https://hatanach.geulah.org.il/verse/citation.php?verse=Num22:24'/> (22:24)</a>וַיַּֽעֲמֹד֙ מַלְאַ֣ךְ יְהוָֹ֔ה בְּמִשְׁעֹ֖ול הַכְּרָמִ֑ים גָּדֵ֥ר מִזֶּ֖ה וְגָדֵ֥ר מִזֶּֽה׃

<a target = '_blank' href='https://hatanach.geulah.org.il/verse/citation.php?verse=Num22:25'/> (22:25)</a>וַתֵּ֨רֶא הָאָתֹ֜ון אֶת־מַלְאַ֣ךְ יְהוָֹ֗ה וַתִּלָּחֵץ֙ אֶל־הַקִּ֔יר וַתִּלְחַ֛ץ אֶת־רֶ֥גֶל בִּלְעָ֖ם אֶל־הַקִּ֑יר וַיֹּ֖סֶף לְהַכֹּתָֽהּ׃

<a target = '_blank' href='https://hatanach.geulah.org.il/verse/citation.php?verse=Num22:26'/> (22:26)</a>וַיֹּ֥וסֶף מַלְאַךְ־יְהוָֹ֖ה עֲבֹ֑ור וַיַּֽעֲמֹד֙ בְּמָקֹ֣ום צָ֔֯ר אֲשֶׁ֛ר אֵֽין־דֶּ֥רֶךְ לִנְטֹ֖ות יָמִ֥ין וּשְׂמֹֽאו֯ל׃

<a target = '_blank' href='https://hatanach.geulah.org.il/verse/citation.php?verse=Num22:27'/> (22:27)</a>וַתֵּ֤רֶא הָֽאָתֹון֙ אֶת־מַלְאַ֣ךְ יְהוָֹ֔ה וַתִּרְבַּ֖ץ תַּ֣חַת בִּלְעָ֑ם וַיִּֽחַר־אַ֣ף בִּלְעָ֔ם וַיַּ֥ךְ אֶת־הָֽאָתֹ֖ון בַּמַּקֵּֽל׃

<a target = '_blank' href='https://hatanach.geulah.org.il/verse/citation.php?verse=Num22:28'/> (22:28)</a>וַיִּפְתַּ֥ח יְהוָֹ֖ה אֶת־פִּ֣י הָֽאָתֹ֑ון וַתֹּ֤אמֶר לְבִלְעָם֙ מֶֽה־עָשִׂ֣יתִי לְךָ֔ כִּ֣י הִכִּיתָ֔֯נִי זֶ֖ה שָׁל֥שׁ רְגָלִֽים׃

<a target = '_blank' href='https://hatanach.geulah.org.il/verse/citation.php?verse=Num22:29'/> (22:29)</a>וַיֹּ֤אמֶר בִּלְעָם֙ לָֽאָתֹ֔ון כִּ֥י הִתְעַלַּ֖לְתְּ בִּ֑י ל֤וּ יֶשׁ־חֶ֙רֶב֙ בְּיָדִ֔י כִּ֥י עַתָּ֖ה הֲרַגְתִּֽיךְ׃

<a target = '_blank' href='https://hatanach.geulah.org.il/verse/citation.php?verse=Num22:30'/> (22:30)</a>וַתֹּ֨אמֶר הָֽאָתֹ֜ון אֶל־בִּלְעָ֗ם הֲלֹוא֩ אָֽנֹכִ֨י אֲתֹֽנְךָ֜ אֲשֶׁר־רָכַ֣בְתָּ עָלַ֗י מֵעֹֽודְךָ֙ עַד־הַיֹּ֣ום הַזֶּ֔ה הַֽהַסְכֵּ֣ן הִסְכַּ֔נְתִּי לַֽעֲשֹׂ֥ות לְךָ֖ כֹּ֑ה וַיֹּ֖אמֶר לֹֽא׃

<a target = '_blank' href='https://hatanach.geulah.org.il/verse/citation.php?verse=Num22:31'/> (22:31)</a>וַיְגַ֣ל יְהוָֹה֮ אֶת־עֵינֵ֣י בִלְעָם֒ וַיַּ֞רְא אֶת־מַלְאַ֤ךְ יְהוָֹה֙ נִצָּ֣ב בַּדֶּ֔רֶךְ וְחַרְבֹּ֥ו שְׁלֻפָ֖ה בְּיָדֹ֑ו וַיִּקֹּ֥ד וַיִּשְׁתַּ֖חוּ לְאַפָּֽיו׃

<a target = '_blank' href='https://hatanach.geulah.org.il/verse/citation.php?verse=Num22:32'/> (22:32)</a>וַיֹּ֤אמֶר אֵלָיו֙ מַלְאַ֣ךְ יְהוָֹ֔ה עַל־מָ֗ה הִכִּ֙יתָ֙ אֶת־אֲתֹ֣נְךָ֔ זֶ֖ה שָׁלֹ֣ושׁ רְגָלִ֑ים הִנֵּ֤ה אָֽנֹכִי֙ יָצָ֣אתִי לְשָׂטָ֔ן כִּֽי־יָרַ֥ט הַדֶּ֖רֶךְ לְנֶגְדִּֽי׃

<a target = '_blank' href='https://hatanach.geulah.org.il/verse/citation.php?verse=Num22:33'/> (22:33)</a>וַתִּרְאַ֙נִי֙ הָֽאָתֹ֔ון וַתֵּ֣ט לְפָנַ֔י זֶ֖ה שָׁל֣שׁ רְגָלִ֑ים אוּלַי֙ נָֽטְתָ֣ה מִפָּנַ֔י כִּ֥י עַתָּ֛ה גַּם־אֹֽתְכָ֥ה הָרַ֖גְתִּי וְאֹותָ֥הּ הֶֽחֱיֵֽיתִי׃

<a target = '_blank' href='https://hatanach.geulah.org.il/verse/citation.php?verse=Num22:34'/> (22:34)</a>וַיֹּ֨אמֶר בִּלְעָ֜ם אֶל־מַלְאַ֤ךְ יְהוָֹה֙ חָטָ֔אתִי כִּ֚י לֹ֣א יָדַ֔עְתִּי כִּ֥י אַתָּ֛ה נִצָּ֥ב לִקְרָאתִ֖י בַּדָּ֑רֶךְ וְעַתָּ֛ה אִם־רַ֥ע בְּעֵינֶ֖יךָ אָשׁ֥וּבָה לִּֽי׃

<a target = '_blank' href='https://hatanach.geulah.org.il/verse/citation.php?verse=Num22:35'/> (22:35)</a>וַיֹּאמֶר֩ מַלְאַ֨ךְ יְהוָֹ֜ה אֶל־בִּלְעָ֗ם לֵ֚ךְ עִם־הָ֣אֲנָשִׁ֔ים וְאֶ֗פֶס אֶת־הַדָּבָ֛ר אֲשֶׁר־אֲדַבֵּ֥ר אֵלֶ֖יךָ אֹתֹ֣ו תְדַבֵּ֑ר וַיֵּ֥לֶךְ בִּלְעָ֖ם עִם־שָׂרֵ֥י בָלָֽק׃

<a target = '_blank' href='https://hatanach.geulah.org.il/verse/citation.php?verse=Num22:36'/> (22:36)</a>וַיִּשְׁמַ֥ע בָּלָ֖ק כִּי־בָ֣א בִלְעָ֑ם וַיֵּצֵ֨א לִקְרָאתֹ֜ו אֶל־עִ֣יר מֹואָ֗ב אֲשֶׁר֙ עַל־גְּב֣וּל אַרְנֹ֔ן אֲשֶׁ֖ר בִּקְצֵ֥ה הַגְּבֽוּל׃

<a target = '_blank' href='https://hatanach.geulah.org.il/verse/citation.php?verse=Num22:37'/> (22:37)</a>וַיֹּ֨אמֶר בָּלָ֜ק אֶל־בִּלְעָ֗ם הֲלֹא֩ שָׁלֹ֨חַ שָׁלַ֤חְתִּי אֵלֶ֨יךָ֙ לִקְרֹא־לָ֔ךְ לָ֥מָּה לֹֽא־הָלַ֖כְתָּ אֵלָ֑י הַ֣אֻמְנָ֔ם לֹ֥א אוּכַ֖ל כַּבְּדֶֽךָ׃

<a target = '_blank' href='https://hatanach.geulah.org.il/verse/citation.php?verse=Num22:38'/> (22:38)</a>וַיֹּ֨אמֶר בִּלְעָ֜ם אֶל־בָּלָ֗ק הִנֵּה־בָ֙אתִי֙ אֵלֶ֔יךָ עַתָּ֕ה הֲיָכֹ֥ל אוּכַ֖ל דַּבֵּ֣ר מְא֑וּמָה הַדָּבָ֗ר אֲשֶׁ֨ר יָשִׂ֧ים אֱלֹהִ֛ים בְּפִ֖י אֹתֹ֥ו אֲדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Num22:39'/> (22:39)</a>וַיֵּ֥לֶךְ בִּלְעָ֖ם עִם־בָּלָ֑ק וַיָּבֹ֖אוּ קִרְיַ֥ת חֻצֹֽות׃

<a target = '_blank' href='https://hatanach.geulah.org.il/verse/citation.php?verse=Num22:40'/> (22:40)</a>וַיִּזְבַּ֥ח בָּלָ֖ק בָּקָ֣ר וָצֹ֑אן וַיְשַׁלַּ֣ח לְבִלְעָ֔ם וְלַשָּׂרִ֖ים אֲשֶׁ֥ר אִתֹּֽו׃

<a target = '_blank' href='https://hatanach.geulah.org.il/verse/citation.php?verse=Num22:41'/> (22:41)</a>וַיְהִ֣י בַבֹּ֔קֶר וַיִּקַּ֤ח בָּלָק֙ אֶת־בִּלְעָ֔ם וַיַּֽעֲלֵ֖הוּ בָּמֹ֣ות בָּ֑עַל וַיַּ֥רְא מִשָּׁ֖ם קְצֵ֥ה הָעָֽם׃

<a target = '_blank' href='https://hatanach.geulah.org.il/verse/citation.php?verse=Num23:1'/> (23:1)</a>וַיֹּ֤אמֶר בִּלְעָם֙ אֶל־בָּלָ֔ק בְּנֵה־לִ֥י בָזֶ֖ה שִׁבְעָ֣ה מִזְבְּחֹ֑ת וְהָכֵ֥ן לִי֙ בָּזֶ֔ה שִׁבְעָ֥ה פָרִ֖ים וְשִׁבְעָ֥ה אֵילִֽים׃

<a target = '_blank' href='https://hatanach.geulah.org.il/verse/citation.php?verse=Num23:2'/> (23:2)</a>וַיַּ֣עַשׂ בָּלָ֔ק כַּֽאֲשֶׁ֖ר דִּבֶּ֣ר בִּלְעָ֑ם וַיַּ֨עַל בָּלָ֧ק וּבִלְעָ֛ם פָּ֥ר וָאַ֖יִל בַּמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num23:3'/> (23:3)</a>וַיֹּ֨אמֶר בִּלְעָ֜ם לְבָלָ֗ק הִתְיַצֵּב֮ עַל־עֹֽלָתֶךָ֒ וְאֵֽלְכָ֗ה אוּלַ֞י יִקָּרֶ֤ה יְהוָֹה֙ לִקְרָאתִ֔י וּדְבַ֥ר מַה־יַּרְאֵ֖נִי וְהִגַּ֣דְתִּי לָ֑ךְ וַיֵּ֖לֶךְ שֶֽׁפִי׃

<a target = '_blank' href='https://hatanach.geulah.org.il/verse/citation.php?verse=Num23:4'/> (23:4)</a>וַיִּקָּ֥ר אֱלֹהִ֖ים אֶל־בִּלְעָ֑ם וַיֹּ֣אמֶר אֵלָ֗יו אֶת־שִׁבְעַ֤ת הַמִּזְבְּחֹת֙ עָרַ֔כְתִּי וָאַ֛עַל פָּ֥ר וָאַ֖יִל בַּמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num23:5'/> (23:5)</a>וַיָּ֧שֶׂם יְהוָֹ֛ה דָּבָ֖ר בְּפִ֣י בִלְעָ֑ם וַיֹּ֛אמֶר שׁ֥וּב אֶל־בָּלָ֖ק וְכֹ֥ה תְדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Num23:6'/> (23:6)</a>וַיָּ֣שָׁב אֵלָ֔יו וְהִנֵּ֥ה נִצָּ֖ב עַל־עֹֽלָתֹ֑ו ה֖וּא וְכָל־שָׂרֵ֥י מֹואָֽב׃

<a target = '_blank' href='https://hatanach.geulah.org.il/verse/citation.php?verse=Num23:7'/> (23:7)</a>וַיִּשָּׂ֥א מְשָׁלֹ֖ו וַיֹּאמַ֑ר מִן־אֲ֠רָם יַנְחֵ֨נִי בָלָ֤ק מֶֽלֶךְ־מֹואָב֙ מֵהַֽרְרֵי־קֶ֔דֶם לְכָה֙ אָֽרָה־לִּ֣י יַֽעֲקֹ֔ב וּלְכָ֖ה זֹֽעֲמָ֥ה יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num23:8'/> (23:8)</a>מָ֣ה אֶקֹּ֔ב לֹ֥א קַבֹּ֖ה אֵ֑ל וּמָ֣ה אֶזְעֹ֔ם לֹ֥א זָעַ֖ם יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num23:9'/> (23:9)</a>כִּֽי־מֵרֹ֤אשׁ צֻרִים֙ אֶרְאֶ֔נּוּ וּמִגְּבָעֹ֖ות אֲשׁוּרֶ֑נּוּ הֶן־עָם֙ לְבָדָ֣ד יִשְׁכֹּ֔ן וּבַגֹּויִ֖ם לֹ֥א יִתְחַשָּֽׁב׃

<a target = '_blank' href='https://hatanach.geulah.org.il/verse/citation.php?verse=Num23:10'/> (23:10)</a>מִ֤י מָנָה֙ עֲפַ֣ר יַֽעֲקֹ֔ב וּמִסְפָּ֖ר אֶת־רֹ֣בַע יִשְׂרָאֵ֑ל תָּמֹ֤ת נַפְשִׁי֙ מֹ֣ות יְשָׁרִ֔ים וּתְהִ֥י אַֽחֲרִיתִ֖י כָּמֹֽהוּ׃

<a target = '_blank' href='https://hatanach.geulah.org.il/verse/citation.php?verse=Num23:11'/> (23:11)</a>וַיֹּ֤אמֶר בָּלָק֙ אֶל־בִּלְעָ֔ם מֶ֥ה עָשִׂ֖יתָ לִ֑י לָקֹ֤ב אֹֽיְבַי֙ לְקַחְתִּ֔יךָ וְהִנֵּ֖ה בֵּרַ֥כְתָּ בָרֵֽךְ׃

<a target = '_blank' href='https://hatanach.geulah.org.il/verse/citation.php?verse=Num23:12'/> (23:12)</a>וַיַּ֖עַן וַיֹּאמַ֑ר הֲלֹ֗א אֵת֩ אֲשֶׁ֨ר יָשִׂ֤ים יְהוָֹה֙ בְּפִ֔י אֹתֹ֥ו אֶשְׁמֹ֖ר לְדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Num23:13'/> (23:13)</a>וַיֹּ֨אמֶר אֵלָ֜יו בָּלָ֗ק לְךָ֯־נָּ֨א אִתִּ֜י אֶל־מָקֹ֤ום אַחֵר֙ אֲשֶׁ֣ר תִּרְאֶ֣נּוּ מִשָּׁ֔ם אֶ֚פֶס קָצֵ֣הוּ תִרְאֶ֔ה וְכֻלֹּ֖ו לֹ֣א תִרְאֶ֑ה וְקָבְנֹו־לִ֖י מִשָּֽׁם׃

<a target = '_blank' href='https://hatanach.geulah.org.il/verse/citation.php?verse=Num23:14'/> (23:14)</a>וַיִּקָּחֵ֙הוּ֙ שְׂדֵ֣ה צֹפִ֔ים אֶל־רֹ֖אשׁ הַפִּסְגָּ֑ה וַיִּ֙בֶן֙ שִׁבְעָ֣ה מִזְבְּחֹ֔ת וַיַּ֛עַל פָּ֥ר וָאַ֖יִל בַּמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num23:15'/> (23:15)</a>וַיֹּ֙אמֶר֙ אֶל־בָּלָ֔ק הִתְיַצֵּ֥ב כֹּ֖ה עַל־עֹֽלָתֶ֑ךָ וְאָֽנֹכִ֖י אִקָּ֥רֶה כֹּֽה׃

<a target = '_blank' href='https://hatanach.geulah.org.il/verse/citation.php?verse=Num23:16'/> (23:16)</a>וַיִּקָּ֤ר יְהוָֹה֙ אֶל־בִּלְעָ֔ם וַיָּ֥שֶׂם דָּבָ֖ר בְּפִ֑יו וַיֹּ֛אמֶר שׁ֥וּב אֶל־בָּלָ֖ק וְכֹ֥ה תְדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Num23:17'/> (23:17)</a>וַיָּבֹ֣א אֵלָ֗יו וְהִנֹּ֤ו נִצָּב֙ עַל־עֹ֣לָתֹ֔ו וְשָׂרֵ֥י מֹואָ֖ב אִתֹּ֑ו וַיֹּ֤אמֶר לֹו֙ בָּלָ֔ק מַה־דִּבֶּ֖ר יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num23:18'/> (23:18)</a>וַיִּשָּׂ֥א מְשָׁלֹ֖ו וַיֹּאמַ֑ר ק֤וּם בָּלָק֙ וּשֲׁמָ֔֯ע הַֽאֲזִ֥ינָה עָדַ֖י בְּנֹ֥ו צִפֹּֽר׃

<a target = '_blank' href='https://hatanach.geulah.org.il/verse/citation.php?verse=Num23:19'/> (23:19)</a>לֹ֣א אִ֥ישׁ אֵל֨ וִֽיכַזֵּ֔ב וּבֶן־אָדָ֖ם וְיִתְנֶחָ֑ם הַה֤וּא אָמַר֙ וְלֹ֣א יַֽעֲשֶׂ֔ה וְדִבֶּ֖ר וְלֹ֥א יְקִימֶֽנָּה׃

<a target = '_blank' href='https://hatanach.geulah.org.il/verse/citation.php?verse=Num23:20'/> (23:20)</a>הִנֵּ֥ה בָרֵ֖ךְ לָקָ֑חְתִּי וּבֵרֵ֖ךְ וְלֹ֥א אֲשִׁיבֶֽנָּה׃

<a target = '_blank' href='https://hatanach.geulah.org.il/verse/citation.php?verse=Num23:21'/> (23:21)</a>לֹֽא־הִבִּ֥יט אָ֙וֶן֙ בְּיַֽעֲקֹ֔ב וְלֹֽא־רָאָ֥ה עָמָ֖ל בְּיִשְׂרָאֵ֑ל יְהוָֹ֤ה אֱלֹהָיו֙ עִמֹּ֔ו וּתְרוּעַ֥ת מֶ֖לֶךְ בֹּֽו׃

<a target = '_blank' href='https://hatanach.geulah.org.il/verse/citation.php?verse=Num23:22'/> (23:22)</a>אֵ֖ל מֹֽוצִיאָ֣ם מִמִּצְרָ֑יִם כְּתֹֽועֲפֹ֥ת רְאֵ֖ם לֹֽו׃

<a target = '_blank' href='https://hatanach.geulah.org.il/verse/citation.php?verse=Num23:23'/> (23:23)</a>כִּ֤י לֹא־נַ֙חַשׁ֙ בְּיַֽעֲקֹ֔ב וְלֹא־קֶ֖סֶם בְּיִשְׂרָאֵ֑ל כָּעֵ֗ת יֵֽאָמֵ֤ר לְיַֽעֲקֹב֙ וּלְיִשְׂרָאֵ֔ל מַה־פָּ֖עַל אֵֽל׃

<a target = '_blank' href='https://hatanach.geulah.org.il/verse/citation.php?verse=Num23:24'/> (23:24)</a>הֶן־עָ֯ם֙ כְּלָבִ֣יא יָק֔וּם וְכַֽאֲרִ֖י יִתְנַשָּׂ֑א לֹ֤א יִשְׁכַּב֙ עַד־יֹ֣אכַל טֶ֔רֶף וְדַם־חֲלָלִ֖ים יִשְׁתֶּֽה׃

<a target = '_blank' href='https://hatanach.geulah.org.il/verse/citation.php?verse=Num23:25'/> (23:25)</a>וַיֹּ֤אמֶר בָּלָק֙ אֶל־בִּלְעָ֔ם גַּם־קֹ֖ב לֹ֣א תִקֳּבֶ֑נּוּ גַּם־בָּרֵ֖ךְ לֹ֥א תְבָֽרֲכֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Num23:26'/> (23:26)</a>וַיַּ֣עַן בִּלְעָ֔ם וַיֹּ֖אמֶר אֶל־בָּלָ֑ק הֲלֹ֗א דִּבַּ֤רְתִּי אֵלֶ֨יךָ֙ לֵאמֹ֔ר כֹּ֛ל אֲשֶׁר־יְדַבֵּ֥ר יְהוָֹ֖ה אֹתֹ֥ו אֶֽעֱשֶֽׂה׃

<a target = '_blank' href='https://hatanach.geulah.org.il/verse/citation.php?verse=Num23:27'/> (23:27)</a>וַיֹּ֤אמֶר בָּלָק֙ אֶל־בִּלְעָ֔ם לְכָה־נָּא֙ אֶקָּ֣חֲךָ֔ אֶל־מָקֹ֖ום אַחֵ֑ר אוּלַ֤י יִישַׁר֙ בְּעֵינֵ֣י הָֽאֱלֹהִ֔ים וְקַבֹּ֥תֹו לִ֖י מִשָּֽׁם׃

<a target = '_blank' href='https://hatanach.geulah.org.il/verse/citation.php?verse=Num23:28'/> (23:28)</a>וַיִּקַּ֥ח בָּלָ֖ק אֶת־בִּלְעָ֑ם רֹ֣אשׁ הַפְּעֹ֔ור הַנִּשְׁקָ֖ף עַל־פְּנֵ֥י הַיְשִׁימֹֽן׃

<a target = '_blank' href='https://hatanach.geulah.org.il/verse/citation.php?verse=Num23:29'/> (23:29)</a>וַיֹּ֤אמֶר בִּלְעָם֙ אֶל־בָּלָ֔ק בְּנֵה־לִ֥י בָזֶ֖ה שִׁבְעָ֣ה מִזְבְּחֹ֑ת וְהָכֵ֥ן לִי֙ בָּזֶ֔ה שִׁבְעָ֥ה פָרִ֖ים וְשִׁבְעָ֥ה אֵילִֽים׃

<a target = '_blank' href='https://hatanach.geulah.org.il/verse/citation.php?verse=Num23:30'/> (23:30)</a>וַיַּ֣עַשׂ בָּלָ֔ק כַּֽאֲשֶׁ֖ר אָמַ֣ר בִּלְעָ֑ם וַיַּ֛עַל פָּ֥ר וָאַ֖יִל בַּמִּזְבֵּֽחַ׃

<a target = '_blank' href='https://hatanach.geulah.org.il/verse/citation.php?verse=Num24:1'/> (24:1)</a>וַיַּ֣רְא בִּלְעָ֗ם כִּ֣י טֹ֞וב בְּעֵינֵ֤י יְהוָֹה֙ לְבָרֵ֣ךְ אֶת־יִשְׂרָאֵ֔ל וְלֹֽא־הָלַ֥ךְ כְּפַֽעַם־בְּפַ֖עַם לִקְרַ֣את נְחָשִׁ֑ים וַיָּ֥שֶׁת אֶל־הַמִּדְבָּ֖ר פָּנָֽיו׃

<a target = '_blank' href='https://hatanach.geulah.org.il/verse/citation.php?verse=Num24:2'/> (24:2)</a>וַיִּשָּׂ֨א בִלְעָ֜ם אֶת־עֵינָ֗יו וַיַּרְא֙ אֶת־יִשְׂרָאֵ֔ל שֹׁכֵ֖ן לִשְׁבָטָ֑יו וַתְּהִ֥י עָלָ֖יו ר֥וּחַ אֱלֹהִֽים׃

<a target = '_blank' href='https://hatanach.geulah.org.il/verse/citation.php?verse=Num24:3'/> (24:3)</a>וַיִּשָּׂ֥א מְשָׁלֹ֖ו וַיֹּאמַ֑ר נְאֻ֤ם בִּלְעָם֙ בְּנֹ֣ו בְעֹ֔ר וּנְאֻ֥ם הַגֶּ֖בֶר שְׁתֻ֥ם הָעָֽיִן׃

<a target = '_blank' href='https://hatanach.geulah.org.il/verse/citation.php?verse=Num24:4'/> (24:4)</a>נְאֻ֕ם שֹׁמֵ֖עַ אִמְרֵי־אֵ֑ל אֲשֶׁ֨ר מַֽחֲזֵ֤ה שַׁדַּי֙ יֶֽחֱזֶ֔ה נֹפֵ֖ל וּגְל֥וּי עֵינָֽיִם׃

<a target = '_blank' href='https://hatanach.geulah.org.il/verse/citation.php?verse=Num24:5'/> (24:5)</a>מַ֯ה־טֹּ֥בוּ אֹֽהָלֶ֖יךָ יַֽעֲקֹ֑ב מִשְׁכְּנֹתֶ֖יךָ יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num24:6'/> (24:6)</a>כִּנְחָלִ֣ים נִטָּ֔֯יוּ כְּגַנֹּ֖ת עֲלֵ֣י נָהָ֑ר כַּֽאֲהָלִים֙ נָטַ֣ע יְהוָֹ֔ה כַּֽאֲרָזִ֖ים עֲלֵי־מָֽיִם׃

<a target = '_blank' href='https://hatanach.geulah.org.il/verse/citation.php?verse=Num24:7'/> (24:7)</a>יִזַּל־מַ֙יִם֙ מִדָּ֣לְיָ֔ו וְזַרְעֹ֖ו בְּמַ֣יִם רַבִּ֑ים וְיָרֹ֤ם מֵֽאֲגַג֙ מַלְכֹּ֔ו וְתִנַּשֵּׂ֖א מַלְכֻתֹֽו׃

<a target = '_blank' href='https://hatanach.geulah.org.il/verse/citation.php?verse=Num24:8'/> (24:8)</a>אֵ֚ל מֹֽוצִיאֹ֣ו מִמִּצְרַ֔יִם כְּתֹֽועֲפֹ֥ת רְאֵ֖ם לֹ֑ו יֹאכַ֞ל גֹּויִ֣ם צָרָ֗יו וְעַצְמֹֽתֵיהֶ֛ם יְגָרֵ֖ם וְחִצָּ֥יו יִמְחָֽץ׃

<a target = '_blank' href='https://hatanach.geulah.org.il/verse/citation.php?verse=Num24:9'/> (24:9)</a>כָּרַ֨ע שָׁכַ֧ב כַּֽאֲרִ֛י וּכְלָבִ֖יא מִ֣י יְקִימֶ֑נּוּ מְבָֽרְכֶ֣יךָ בָר֔וּךְ וְאֹֽרְרֶ֖יךָ אָרֽוּר׃

<a target = '_blank' href='https://hatanach.geulah.org.il/verse/citation.php?verse=Num24:10'/> (24:10)</a>וַיִּֽחַר־אַ֤ף בָּלָק֙ אֶל־בִּלְעָ֔ם וַיִּסְפֹּ֖ק אֶת־כַּפָּ֑יו וַיֹּ֨אמֶר בָּלָ֜ק אֶל־בִּלְעָ֗ם לָקֹ֤ב אֹֽיְבַי֙ קְרָאתִ֔יךָ וְהִנֵּה֙ בֵּרַ֣כְתָּ בָרֵ֔ךְ זֶ֖ה שָׁל֥שׁ פְּעָמִֽים׃

<a target = '_blank' href='https://hatanach.geulah.org.il/verse/citation.php?verse=Num24:11'/> (24:11)</a>וְעַתָּ֖ה בְּרַח־לְךָ֣ אֶל־מְקֹומֶ֑ךָ אָמַ֙רְתִּי֙ כַּבֵּ֣ד אֲכַבֶּדְךָ֔ וְהִנֵּ֛ה מְנָֽעֲךָ֥ יְהוָֹ֖ה מִכָּבֹֽוד׃

<a target = '_blank' href='https://hatanach.geulah.org.il/verse/citation.php?verse=Num24:12'/> (24:12)</a>וַיֹּ֥אמֶר בִּלְעָ֖ם אֶל־בָּלָ֑ק הֲלֹ֗א גַּ֧ם אֶל־מַלְאָכֶ֛יךָ אֲשֶׁר־שָׁלַ֥חְתָּ אֵלַ֖י דִּבַּ֥רְתִּי לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num24:13'/> (24:13)</a>אִם־יִתֶּן־לִ֨י בָלָ֜ק מְלֹ֣א בֵיתֹו֮ כֶּ֣סֶף וְזָהָב֒ לֹ֣א אוּכַ֗ל לַֽעֲבֹר֙ אֶת־פִּ֣י יְהוָֹ֔ה לַֽעֲשֹׂ֥ות טֹובָ֛ה אֹ֥ו רָעָ֖ה מִלִּבִּ֑י אֲשֶׁר־יְדַבֵּ֥ר יְהוָֹ֖ה אֹתֹ֥ו אֲדַבֵּֽר׃

<a target = '_blank' href='https://hatanach.geulah.org.il/verse/citation.php?verse=Num24:14'/> (24:14)</a>וְעַתָּ֕ה הִֽנְנִ֥י הֹולֵ֖ךְ לְעַמִּ֑י לְכָה֙ אִיעָ֣צְךָ֔ אֲשֶׁ֨ר יַֽעֲשֶׂ֜ה הָעָ֥ם הַזֶּ֛ה לְעַמְּךָ֖ בְּאַֽחֲרִ֥ית הַיָּמִֽים׃

<a target = '_blank' href='https://hatanach.geulah.org.il/verse/citation.php?verse=Num24:15'/> (24:15)</a>וַיִּשָּׂ֥א מְשָׁלֹ֖ו וַיֹּאמַ֑ר נְאֻ֤ם בִּלְעָם֙ בְּנֹ֣ו בְעֹ֔ר וּנְאֻ֥ם הַגֶּ֖בֶר שְׁתֻ֥ם הָעָֽיִן׃

<a target = '_blank' href='https://hatanach.geulah.org.il/verse/citation.php?verse=Num24:16'/> (24:16)</a>נְאֻ֗ם שֹׁמֵעַ֙ אִמְרֵי־אֵ֔ל וְיֹדֵ֖עַ דַּ֣עַת עֶלְיֹ֑ון מַֽחֲזֵ֤ה שַׁדַּי֙ יֶֽחֱזֶ֔ה נֹפֵ֖ל וּגְל֥וּי עֵינָֽיִם׃

<a target = '_blank' href='https://hatanach.geulah.org.il/verse/citation.php?verse=Num24:17'/> (24:17)</a>אֶרְאֶ֙נּוּ֙ וְלֹ֣א עַתָּ֔֯ה אֲשׁוּרֶ֖נּוּ וְלֹ֣א קָרֹ֑וב דָּרַ֨ךְ כֹּוכָ֜ב מִיַּֽעֲקֹ֗ב וְקָ֥ם שֵׁ֙בֶט֙ מִיִּשְׂרָאֵ֔ל וּמָחַץ֙ פַּֽאֲתֵ֣י מֹואָ֔ב וְקַרְקַ֖ר כָּל־בְּנֵי־שֵֽׁת׃

<a target = '_blank' href='https://hatanach.geulah.org.il/verse/citation.php?verse=Num24:18'/> (24:18)</a>וְהָיָ֨ה אֱדֹ֜ום יְרֵשָׁ֗ה וְהָיָ֧ה יְרֵשָׁ֛ה שֵׂעִ֖יר אֹֽיְבָ֑יו וְיִשְׂרָאֵ֖ל עֹ֥שֶׂה חָֽיִל׃

<a target = '_blank' href='https://hatanach.geulah.org.il/verse/citation.php?verse=Num24:19'/> (24:19)</a>וְיֵ֖רְדְּ מִיַּֽעֲקֹ֑ב וְהֶֽאֱבִ֥יד שָׂרִ֖יד מֵעִֽיר׃

<a target = '_blank' href='https://hatanach.geulah.org.il/verse/citation.php?verse=Num24:20'/> (24:20)</a>וַיַּרְא֙ אֶת־עֲמָלֵ֔ק וַיִּשָּׂ֥א מְשָׁלֹ֖ו וַיֹּאמַ֑ר רֵאשִׁ֤ית גֹּויִם֙ עֲמָלֵ֔ק וְאַֽחֲרִיתֹ֖ו עֲדֵ֥י אֹבֵֽד׃

<a target = '_blank' href='https://hatanach.geulah.org.il/verse/citation.php?verse=Num24:21'/> (24:21)</a>וַיַּרְא֙ אֶת־הַקֵּינִ֔י וַיִּשָּׂ֥א מְשָׁלֹ֖ו וַיֹּאמַ֑ר אֵיתָן֙ מֹֽושָׁבֶ֔ךָ וְשִׂ֥ים בַּסֶּ֖לַע קִנֶּֽךָ׃

<a target = '_blank' href='https://hatanach.geulah.org.il/verse/citation.php?verse=Num24:22'/> (24:22)</a>כִּ֥י אִם־יִֽהְיֶ֖ה לְבָ֣עֵֽ֯ר קָ֑יִן עַד־מָ֖ה אַשּׁ֥וּר תִּשְׁבֶּֽךָּ׃

<a target = '_blank' href='https://hatanach.geulah.org.il/verse/citation.php?verse=Num24:23'/> (24:23)</a>וַיִּשָּׂ֥א מְשָׁלֹ֖ו וַיֹּאמַ֑ר אֹ֕וי מִ֥י יִֽחְיֶ֖ה מִשֻּׂמֹ֥ו אֵֽל׃

<a target = '_blank' href='https://hatanach.geulah.org.il/verse/citation.php?verse=Num24:24'/> (24:24)</a>וְצִים֙ מִיַּ֣ד כִּתִּ֔ים וְעִנּ֥וּ אַשּׁ֖וּר וְעִנּוּ־עֵ֑בֶר וְגַם־ה֖וּא עֲדֵ֥י אֹבֵֽד׃

<a target = '_blank' href='https://hatanach.geulah.org.il/verse/citation.php?verse=Num24:25'/> (24:25)</a>וַיָּ֣קָם בִּלְעָ֔ם וַיֵּ֖לֶךְ וַיָּ֣שָׁב לִמְקֹמֹ֑ו וְגַם־בָּלָ֖ק הָלַ֥ךְ לְדַרְכֹּֽו׃ פ

<a target = '_blank' href='https://hatanach.geulah.org.il/verse/citation.php?verse=Num25:1'/> (25:1)</a>וַיֵּ֥שֶׁב יִשְׂרָאֵ֖ל בַּשִּׁטִּ֑ים וַיָּ֣חֶל הָעָ֔ם לִזְנֹ֖ות אֶל־בְּנֹ֥ות מֹואָֽב׃

<a target = '_blank' href='https://hatanach.geulah.org.il/verse/citation.php?verse=Num25:2'/> (25:2)</a>וַתִּקְרֶ֣אןָ לָעָ֔ם לְזִבְחֵ֖י אֱלֹֽהֵיהֶ֑ן וַיֹּ֣אכַל הָעָ֔ם וַיִּשְׁתַּֽחֲו֖וּ לֵֽאלֹֽהֵיהֶֽן׃

<a target = '_blank' href='https://hatanach.geulah.org.il/verse/citation.php?verse=Num25:3'/> (25:3)</a>וַיִּצָּ֥מֶד יִשְׂרָאֵ֖ל לְבַ֣עַל פְּעֹ֑ור וַיִּֽחַר־אַף־יְהוָֹ֖ה בְּיִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num25:4'/> (25:4)</a>וַיֹּ֨אמֶר יְהוָֹ֜ה אֶל־משֶׁ֗ה קַ֚ח אֶת־כָּל־רָאשֵׁ֣י הָעָ֔ם וְהֹוקַ֥ע אֹותָ֛ם לַֽיהוָֹ֖ה נֶ֣גֶד הַשָּׁ֑מֶשׁ וְיָשֹׁ֛ב חֲרֹ֥ון אַף־יְהוָֹ֖ה מִיִּשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num25:5'/> (25:5)</a>וַיֹּ֣אמֶר משֶׁ֔ה אֶל־שֹֽׁפְטֵ֖י יִשְׂרָאֵ֑ל הִרְגוּ֙ אִ֣ישׁ אֲנָשָׁ֔יו הַנִּצְמָדִ֖ים לְבַ֥עַל פְּעֹֽור׃

<a target = '_blank' href='https://hatanach.geulah.org.il/verse/citation.php?verse=Num25:6'/> (25:6)</a>וְהִנֵּ֡ה אִישׁ֩ מִבְּנֵ֨י יִשְׂרָאֵ֜ל בָּ֗א וַיַּקְרֵ֤ב אֶל־אֶחָיו֙ אֶת־הַמִּדְיָנִ֔ית לְעֵינֵ֣י משֶׁ֔ה וּלְעֵינֵ֖י כָּל־עֲדַ֣ת בְּנֵֽי־יִשְׂרָאֵ֑ל וְהֵ֣מָּה בֹכִ֔ים פֶּ֖תַח אֹ֥הֶל מֹועֵֽד׃

<a target = '_blank' href='https://hatanach.geulah.org.il/verse/citation.php?verse=Num25:7'/> (25:7)</a>וַיַּ֗רְא פִּֽינְחָס֙ בֶּן־אֶלְעָזָ֔ר בֶּן־אַֽהֲרֹ֖ן הַכֹּהֵ֑ן וַיָּ֙קָם֙ מִתֹּ֣וךְ הָֽעֵדָ֔ה וַיִּקַּ֥ח רֹ֖מַח בְּיָדֹֽו׃

<a target = '_blank' href='https://hatanach.geulah.org.il/verse/citation.php?verse=Num25:8'/> (25:8)</a>וַיָּבֹא֩ אַחַ֨ר אִֽישׁ־יִשְׂרָאֵ֜ל אֶל־הַקֻּבָּ֗ה וַיִּדְקֹר֙ אֶת־שְׁנֵיהֶ֔ם אֵ֚ת אִ֣ישׁ יִשְׂרָאֵ֔ל וְאֶת־הָֽאִשָּׁ֖ה אֶל־קֳבָתָ֑הּ וַתֵּֽעָצַר֙ הַמַּגֵּפָ֔ה מֵעַ֖ל בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num25:9'/> (25:9)</a>וַיִּֽהְי֕וּ הַמֵּתִ֖ים בַּמַּגֵּפָ֑ה אַרְבָּעָ֥ה וְעֶשְׂרִ֖ים אָֽלֶף׃ פ

<a target = '_blank' href='https://hatanach.geulah.org.il/verse/citation.php?verse=Num25:10'/> (25:10)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num25:11'/> (25:11)</a>פִּֽינְחָ֨ס בֶּן־אֶלְעָזָ֜ר בֶּן־אַֽהֲרֹ֣ן הַכֹּהֵ֗ן הֵשִׁ֤יב אֶת־חֲמָתִי֙ מֵעַ֣ל בְּנֵֽי־יִשְׂרָאֵ֔ל בְּקַנְֿאֹ֥ו אֶת־קִנְאָתִ֖י בְּתֹוכָ֑ם וְלֹֽא־כִלִּ֥יתִי אֶת־בְּנֵֽי־יִשְׂרָאֵ֖ל בְּקִנְאָתִֽי׃

<a target = '_blank' href='https://hatanach.geulah.org.il/verse/citation.php?verse=Num25:12'/> (25:12)</a>לָכֵ֖ן אֱמֹ֑ר הִֽנְנִ֨י נֹתֵ֥ן לֹ֛ו אֶת־בְּרִיתִ֖י שָׁלֹֽו֯ם׃

<a target = '_blank' href='https://hatanach.geulah.org.il/verse/citation.php?verse=Num25:13'/> (25:13)</a>וְהָ֤יְתָה לֹּו֙ וּלְזַרְעֹ֣ו אַֽחֲרָ֔יו בְּרִ֖ית כְּהֻנַּ֣ת עֹולָ֑ם תַּ֗חַת אֲשֶׁ֤ר קִנֵּא֙ לֵֽאלֹהָ֔יו וַיְכַפֵּ֖ר עַל־בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num25:14'/> (25:14)</a>וְשֵׁם֩ אִ֨ישׁ יִשְׂרָאֵ֜ל הַמֻּכֶּ֗ה אֲשֶׁ֤ר הֻכָּה֙ אֶת־הַמִּדְיָנִ֔ית זִמְרִ֖י בֶּן־סָל֑וּא נְשִׂ֥יא בֵֽית־אָ֖ב לַשִּׁמְעֹנִֽי׃

<a target = '_blank' href='https://hatanach.geulah.org.il/verse/citation.php?verse=Num25:15'/> (25:15)</a>וְשֵׁ֨ם הָֽאִשָּׁ֧ה הַמֻּכָּ֛ה הַמִּדְיָנִ֖ית כָּזְבִּ֣י בַת־צ֑וּר רֹ֣אשׁ אֻמֹּ֥ות בֵּֽית־אָ֛ב בְּמִדְיָ֖ן הֽוּא׃ פ

<a target = '_blank' href='https://hatanach.geulah.org.il/verse/citation.php?verse=Num25:16'/> (25:16)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num25:17'/> (25:17)</a>צָרֹ֖ור אֶת־הַמִּדְיָנִ֑ים וְהִכִּיתֶ֖ם אֹותָֽם׃

<a target = '_blank' href='https://hatanach.geulah.org.il/verse/citation.php?verse=Num25:18'/> (25:18)</a>כִּ֣י צֹֽרְרִ֥ים הֵם֙ לָכֶ֔ם בְּנִכְלֵיהֶ֛ם אֲשֶׁר־נִכְּל֥וּ לָכֶ֖ם עַל־דְּבַ֣ר פְּעֹ֑ור וְעַל־דְּבַ֞ר כָּזְבִּ֨י בַת־נְשִׂ֤יא מִדְיָן֙ אֲחֹתָ֔ם הַמֻּכָּ֛ה בְיֹֽום־הַמַּגֵּפָ֖ה עַל־דְּבַר־פְּעֹֽור׃

<a target = '_blank' href='https://hatanach.geulah.org.il/verse/citation.php?verse=Num25:19'/> (25:19)</a>וַיְהִ֖י אַֽחֲרֵ֣י הַמַּגֵּפָ֑ה׃֯ פ

<a target = '_blank' href='https://hatanach.geulah.org.il/verse/citation.php?verse=Num26:1'/> (26:1)</a>וַיֹּ֤אמֶר יְהוָֹה֙ אֶל־משֶׁ֔ה וְאֶ֧ל אֶלְעָזָ֛ר בֶּן־אַֽהֲרֹ֥ן הַכֹּהֵ֖ן לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num26:2'/> (26:2)</a>שְׂא֞וּ אֶת־רֹ֣אשׁ ׀ כָּל־עֲדַ֣ת בְּנֵֽי־יִשְׂרָאֵ֗ל מִבֶּ֨ן עֶשְׂרִ֥ים שָׁנָ֛ה וָמַ֖עְלָה לְבֵ֣ית אֲבֹתָ֑ם כָּל־יֹצֵ֥א צָבָ֖א בְּיִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num26:3'/> (26:3)</a>וַיְדַבֵּ֨ר משֶׁ֜ה וְאֶלְעָזָ֧ר הַכֹּהֵ֛ן אֹתָ֖ם בְּעַרְבֹ֣ת מֹואָ֑ב עַל־יַרְדֵּ֥ן יְרֵחֹ֖ו לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num26:4'/> (26:4)</a>מִבֶּ֛ן עֶשְׂרִ֥ים שָׁנָ֖ה וָמָ֑עְלָה כַּֽאֲשֶׁר֩ צִוָּ֨ה יְהוָֹ֤ה אֶת־משֶׁה֙ וּבְנֵ֣י יִשְׂרָאֵ֔ל הַיֹּֽצְאִ֖ים מֵאֶ֥רֶץ מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Num26:5'/> (26:5)</a>רְאוּבֵ֖ן בְּכֹ֣ור יִשְׂרָאֵ֑ל בְּנֵ֣י רְאוּבֵ֗ן חֲנֹוךְ֙ מִשְׁפַּ֣חַת הַֽחֲנֹכִ֔י לְפַלּ֕וּא מִשְׁפַּ֖חַת הַפַּלֻּאִֽי׃

<a target = '_blank' href='https://hatanach.geulah.org.il/verse/citation.php?verse=Num26:6'/> (26:6)</a>לְחֶצְרֹ֕ן מִשְׁפַּ֖חַת הַֽחֶצְרֹונִ֑י לְכַרְמִ֕י מִשְׁפַּ֖חַת הַכַּרְמִֽי׃

<a target = '_blank' href='https://hatanach.geulah.org.il/verse/citation.php?verse=Num26:7'/> (26:7)</a>אֵ֖לֶּה מִשְׁפְּחֹ֣ת הָרֽ֯אוּבֵנִ֑י וַיִּֽהְי֣וּ פְקֻֽדֵיהֶ֗ם שְׁלשָׁ֤ה וְאַרְבָּעִים֙ אֶ֔לֶף וּשְׁבַ֥ע מֵאֹ֖ות וּשְׁלשִֽׁים׃

<a target = '_blank' href='https://hatanach.geulah.org.il/verse/citation.php?verse=Num26:8'/> (26:8)</a>וּבְנֵ֥י פַלּ֖וּא אֱלִיאָֽב׃

<a target = '_blank' href='https://hatanach.geulah.org.il/verse/citation.php?verse=Num26:9'/> (26:9)</a>וּבְנֵ֣י אֱלִיאָ֔ב נְמוּאֵ֖ל וְדָתָ֣ן וַֽאֲבִירָ֑ם הֽוּא־דָתָ֨ן וַֽאֲבִירָ֜ם קְרִו֯אֵ֣י הָֽעֵדָ֗ה אֲשֶׁ֨ר הִצּ֜וּ עַל־משֶׁ֤ה וְעַל־אַֽהֲרֹן֙ בַּֽעֲדַת־קֹ֔רַח בְּהַצֹּתָ֖ם עַל־יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num26:10'/> (26:10)</a>וַתִּפְתַּ֨ח הָאָ֜רֶץ אֶת־פִּ֗יהָ וַתִּבְלַ֥ע אֹתָ֛ם וְאֶת־קֹ֖רַח בְּמֹ֣ות הָֽעֵדָ֑ה בַּֽאֲכֹ֣ל הָאֵ֗שׁ אֵ֣ת חֲמִשִּׁ֤ים וּמָאתַ֙יִם֙ אִ֔ישׁ וַיִּֽהְי֖וּ לְנֵֽס׃

<a target = '_blank' href='https://hatanach.geulah.org.il/verse/citation.php?verse=Num26:11'/> (26:11)</a>וּבְנֵי־קֹ֖רַח לֹא־מֵֽתוּ׃ ס

<a target = '_blank' href='https://hatanach.geulah.org.il/verse/citation.php?verse=Num26:12'/> (26:12)</a>בְּנֵ֣י שִׁמְעֹון֮ לְמִשְׁפְּחֹתָם֒ לִנְמוּאֵ֗ל מִשְׁפַּ֙חַת֙ הַנְּמ֣וּאֵלִ֔י לְיָמִ֕ין מִשְׁפַּ֖חַת הַיָּֽמִינִ֑י לְיָכִ֕ין מִשְׁפַּ֖חַת הַיָּֽכִינִֽי׃

<a target = '_blank' href='https://hatanach.geulah.org.il/verse/citation.php?verse=Num26:13'/> (26:13)</a>לְזֶ֕רַח מִשְׁפַּ֖חַת הַזַּרְחִ֑י לְשָׁא֕וּל מִשְׁפַּ֖חַת הַשָּֽׁאוּלִֽי׃

<a target = '_blank' href='https://hatanach.geulah.org.il/verse/citation.php?verse=Num26:14'/> (26:14)</a>אֵ֖לֶּה מִשְׁפְּחֹ֣ת הַשִּׁמְעֹנִ֑י שְׁנַ֧יִם וְעֶשְׂרִ֛ים אֶ֖לֶף וּמָאתָֽיִם׃ ס

<a target = '_blank' href='https://hatanach.geulah.org.il/verse/citation.php?verse=Num26:15'/> (26:15)</a>בְּנֵ֣י גָד֮ לְמִשְׁפְּחֹתָם֒ לִצְפֹ֗ון מִשְׁפַּ֙חַת֙ הַצְּפֹונִ֔י לְחַגִּ֕י מִשְׁפַּ֖חַת הַֽחַגִּ֑י לְשׁוּנִ֕י מִשְׁפַּ֖חַת הַשּׁוּנִֽי׃

<a target = '_blank' href='https://hatanach.geulah.org.il/verse/citation.php?verse=Num26:16'/> (26:16)</a>לְאָזְנִ֕י מִשְׁפַּ֖חַת הָֽאָזְנִ֑י לְעֵרִ֞י מִשְׁפַּ֖חַת הָֽעֵרִֽי׃

<a target = '_blank' href='https://hatanach.geulah.org.il/verse/citation.php?verse=Num26:17'/> (26:17)</a>לַֽאֲרֹ֕וד מִשְׁפַּ֖חַת הָֽאֲרֹודִ֑י לְאַ֨רְאֵלִ֔י מִשְׁפַּ֖חַת הָֽאַרְאֵלִֽי׃

<a target = '_blank' href='https://hatanach.geulah.org.il/verse/citation.php?verse=Num26:18'/> (26:18)</a>אֵ֛לֶּה מִשְׁפְּחֹ֥ת בְּנֵֽי־גָ֖ד לִפְקֻֽדֵיהֶ֑ם אַרְבָּעִ֥ים אֶ֖לֶף וַֽחֲמֵ֥שׁ מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:19'/> (26:19)</a>בְּנֵ֥י יְהוּדָ֖ה עֵ֣ר וְאֹונָ֑ן וַיָּ֥מָת עֵ֛ר וְאֹונָ֖ן בְּאֶ֥רֶץ כְּנָֽעַן׃

<a target = '_blank' href='https://hatanach.geulah.org.il/verse/citation.php?verse=Num26:20'/> (26:20)</a>וַיִּֽהְי֣וּ בְנֵֽי־יְהוּדָה֮ לְמִשְׁפְּחֹתָם֒ לְשֵׁלָ֗ה מִשְׁפַּ֙חַת֙ הַשֵּׁ֣לָנִ֔י לְפֶ֕רֶץ מִשְׁפַּ֖חַת הַפַּרְצִ֑י לְזֶ֕רַח מִשְׁפַּ֖חַת הַזַּרְחִֽי׃

<a target = '_blank' href='https://hatanach.geulah.org.il/verse/citation.php?verse=Num26:21'/> (26:21)</a>וַיִּֽהְי֣וּ בְנֵי־פֶ֔רֶץ לְחֶצְרֹ֕ן מִשְׁפַּ֖חַת הַֽחֶצְרֹנִ֑י לְחָמ֕וּל מִשְׁפַּ֖חַת הֶחָֽמוּלִֽי׃

<a target = '_blank' href='https://hatanach.geulah.org.il/verse/citation.php?verse=Num26:22'/> (26:22)</a>אֵ֛לֶּה מִשְׁפְּחֹ֥ת יְהוּדָ֖ה לִפְקֻֽדֵיהֶ֑ם שִׁשָּׁ֧ה וְשִׁבְעִ֛ים אֶ֖לֶף וַֽחֲמֵ֥שׁ מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:23'/> (26:23)</a>בְּנֵ֤י יִשָּׂשכָר֙ לְמִשְׁפְּחֹתָ֔ם תֹּולָ֕ע מִשְׁפַּ֖חַת הַתֹּֽולָעִ֑י לְפֻוָּ֕ה מִשְׁפַּ֖חַת הַפּוּנִֽי׃

<a target = '_blank' href='https://hatanach.geulah.org.il/verse/citation.php?verse=Num26:24'/> (26:24)</a>לְיָשׁ֕וּב מִשְׁפַּ֖חַת הַיָּֽשֻׁבִ֑י לְשִׁמְרֹ֕ן מִשְׁפַּ֖חַת הַשִּׁמְרֹנִֽי׃

<a target = '_blank' href='https://hatanach.geulah.org.il/verse/citation.php?verse=Num26:25'/> (26:25)</a>אֵ֛לֶּה מִשְׁפְּחֹ֥ת יִשָּׂשכָ֖ר לִפְקֻֽדֵיהֶ֑ם אַרְבָּעָ֧ה וְשִׁשִּׁ֛ים אֶ֖לֶף וּשְׁל֥שׁ מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:26'/> (26:26)</a>בְּנֵ֣י זְבוּלֻן֮ לְמִשְׁפְּחֹתָם֒ לְסֶ֗רֶד מִשְׁפַּ֙חַת֙ הַסַּרְדִּ֔י לְאֵלֹ֕ון מִשְׁפַּ֖חַת הָאֵֽלֹנִ֑י לְיַ֨חְלְאֵ֔ל מִשְׁפַּ֖חַת הַיַּחְלְאֵלִֽי׃

<a target = '_blank' href='https://hatanach.geulah.org.il/verse/citation.php?verse=Num26:27'/> (26:27)</a>אֵ֛לֶּה מִשְׁפְּחֹ֥ת הַזְּבֽוּלֹנִ֖י לִפְקֻֽדֵיהֶ֑ם שִׁשִּׁ֥ים אֶ֖לֶף וַֽחֲמֵ֥שׁ מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:28'/> (26:28)</a>בְּנֵ֥י יֹוסֵ֖ף לְמִשְׁפְּחֹתָ֑ם מְנַשֶּׁ֖ה וְאֶפְרָֽיִם׃

<a target = '_blank' href='https://hatanach.geulah.org.il/verse/citation.php?verse=Num26:29'/> (26:29)</a>בְּנֵ֣י מְנַשֶּׁ֗ה לְמָכִיר֙ מִשְׁפַּ֣חַת הַמָּֽכִירִ֔י וּמָכִ֖יר הֹולִ֣יד אֶת־גִּלְעָ֑ד לְגִלְעָ֕ד מִשְׁפַּ֖חַת הַגִּלְעָדִֽי׃

<a target = '_blank' href='https://hatanach.geulah.org.il/verse/citation.php?verse=Num26:30'/> (26:30)</a>אֵ֚לֶּה בְּנֵ֣י גִלְעָ֔ד אִיעֶ֕זֶר מִשְׁפַּ֖חַת הָאִֽיעֶזְרִ֑י לְחֵ֕לֶק מִשְׁפַּ֖חַת הַֽחֶלְקִֽי׃

<a target = '_blank' href='https://hatanach.geulah.org.il/verse/citation.php?verse=Num26:31'/> (26:31)</a>וְאַ֨שְׂרִיאֵ֔ל מִשְׁפַּ֖חַת הָֽאַשְׂרִֽאֵלִ֑י וְשֶׁ֕כֶם מִשְׁפַּ֖חַת הַשִּׁכְמִֽי׃

<a target = '_blank' href='https://hatanach.geulah.org.il/verse/citation.php?verse=Num26:32'/> (26:32)</a>וּשְׁמִידָ֕ע מִשְׁפַּ֖חַת הַשְּׁמִֽידָעִ֑י וְחֵ֕פֶר מִשְׁפַּ֖חַת הַֽחֶפְרִֽי׃

<a target = '_blank' href='https://hatanach.geulah.org.il/verse/citation.php?verse=Num26:33'/> (26:33)</a>וּצְלָפְחָ֣ד בֶּן־חֵ֗פֶר לֹא־הָ֥יוּ לֹ֛ו בָּנִ֖ים כִּ֣י אִם־בָּנֹ֑ות וְשֵׁם֙ בְּנֹ֣ות צְלָפְחָ֔ד מַחְלָ֣ה וְנֹעָ֔ה חָגְלָ֥ה מִלְכָּ֖ה וְתִרְצָֽה׃

<a target = '_blank' href='https://hatanach.geulah.org.il/verse/citation.php?verse=Num26:34'/> (26:34)</a>אֵ֖לֶּה מִשְׁפְּחֹ֣ת מְנַשֶּׁ֑ה וּפְקֻ֣דֵיהֶ֔ם שְׁנַ֧יִם וַֽחֲמִשִּׁ֛ים אֶ֖לֶף וּשְׁבַ֥ע מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:35'/> (26:35)</a>אֵ֣לֶּה בְנֵֽי־אֶפְרַיִם֮ לְמִשְׁפְּחֹתָם֒ לְשׁוּתֶ֗לַח מִשְׁפַּ֙חַת֙ הַשֻּׁ֣תַלְחִ֔י לְבֶ֕כֶר מִשְׁפַּ֖חַת הַבַּכְרִ֑י לְתַ֕חַן מִשְׁפַּ֖חַת הַתַּֽחֲנִֽי׃

<a target = '_blank' href='https://hatanach.geulah.org.il/verse/citation.php?verse=Num26:36'/> (26:36)</a>וְאֵ֖לֶּה בְּנֵ֣י שׁוּתָ֑לַח לְעֵרָ֕ן מִשְׁפַּ֖חַת הָעֵֽרָנִֽי׃

<a target = '_blank' href='https://hatanach.geulah.org.il/verse/citation.php?verse=Num26:37'/> (26:37)</a>אֵ֣לֶּה מִשְׁפְּחֹ֤ת בְּנֵֽי־אֶפְרַ֙יִם֙ לִפְקֻ֣דֵיהֶ֔ם שְׁנַ֧יִם וּשְׁלשִׁ֛ים אֶ֖לֶף וַֽחֲמֵ֣שׁ מֵאֹ֑ות אֵ֥לֶּה בְנֵֽי־יֹוסֵ֖ף לְמִשְׁפְּחֹתָֽם׃ ס

<a target = '_blank' href='https://hatanach.geulah.org.il/verse/citation.php?verse=Num26:38'/> (26:38)</a>בְּנֵ֣י בִנְיָמִן֮ לְמִשְׁפְּחֹתָם֒ לְבֶ֗לַע מִשְׁפַּ֙חַת֙ הַבַּלְעִ֔י לְאַשְׁבֵּ֕ל מִשְׁפַּ֖חַת הָֽאַשְׁבֵּלִ֑י לַֽאֲחִירָ֕ם מִשְׁפַּ֖חַת הָֽאֲחִֽירָמִֽי׃

<a target = '_blank' href='https://hatanach.geulah.org.il/verse/citation.php?verse=Num26:39'/> (26:39)</a>לִשְׁפוּפָ֕ם מִשְׁפַּ֖חַת הַשּֽׁוּפָמִ֑י לְחוּפָ֕ם מִשְׁפַּ֖חַת הַחֽוּפָמִֽי׃

<a target = '_blank' href='https://hatanach.geulah.org.il/verse/citation.php?verse=Num26:40'/> (26:40)</a>וַיִּֽהְי֥וּ בְנֵי־בֶ֖לַע אַ֣רְדְּ וְנַֽעֲמָ֑ן מִשְׁפַּ֙חַת֙ הָֽאַרְדִּ֔י לְנַֽעֲמָ֔ן מִשְׁפַּ֖חַת הַנַּֽעֲמִֽי׃

<a target = '_blank' href='https://hatanach.geulah.org.il/verse/citation.php?verse=Num26:41'/> (26:41)</a>אֵ֥לֶּה בְנֵֽי־בִנְיָמִ֖ן לְמִשְׁפְּחֹתָ֑ם וּפְקֻ֣דֵיהֶ֔ם חֲמִשָּׁ֧ה וְאַרְבָּעִ֛ים אֶ֖לֶף וְשֵׁ֥שׁ מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:42'/> (26:42)</a>אֵ֤לֶּה בְנֵי־דָן֙ לְמִשְׁפְּחֹתָ֔ם לְשׁוּחָ֕ם מִשְׁפַּ֖חַת הַשּֽׁוּחָמִ֑י אֵ֛לֶּה מִשְׁפְּחֹ֥ת דָּ֖ן לְמִשְׁפְּחֹתָֽם׃

<a target = '_blank' href='https://hatanach.geulah.org.il/verse/citation.php?verse=Num26:43'/> (26:43)</a>כָּל־מִשְׁפְּחֹ֥ת הַשּֽׁוּחָמִ֖י לִפְקֻֽדֵיהֶ֑ם אַרְבָּעָ֧ה וְשִׁשִּׁ֛ים אֶ֖לֶף וְאַרְבַּ֥ע מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:44'/> (26:44)</a>בְּנֵ֣י אָשֵׁר֮ לְמִשְׁפְּחֹתָם֒ לְיִמְנָ֗ה מִשְׁפַּ֙חַת֙ הַיִּמְנָ֔ה לְיִשְׁוִ֕י מִשְׁפַּ֖חַת הַיִּשְׁוִ֑י לִבְרִיעָ֕ה מִשְׁפַּ֖חַת הַבְּרִיעִֽי׃

<a target = '_blank' href='https://hatanach.geulah.org.il/verse/citation.php?verse=Num26:45'/> (26:45)</a>לִבְנֵ֣י בְרִיעָ֔ה לְחֶ֕בֶר מִשְׁפַּ֖חַת הַֽחֶבְרִ֑י לְמַ֨לְכִּיאֵ֔ל מִשְׁפַּ֖חַת הַמַּלְכִּֽיאֵלִֽי׃

<a target = '_blank' href='https://hatanach.geulah.org.il/verse/citation.php?verse=Num26:46'/> (26:46)</a>וְשֵׁ֥ם בַּת־אָשֵׁ֖ר שָֽׂרַח׃

<a target = '_blank' href='https://hatanach.geulah.org.il/verse/citation.php?verse=Num26:47'/> (26:47)</a>אֵ֛לֶּה מִשְׁפְּחֹ֥ת בְּנֵֽי־אָשֵׁ֖ר לִפְקֻֽדֵיהֶ֑ם שְׁלשָׁ֧ה וַֽחֲמִשִּׁ֛ים אֶ֖לֶף וְאַרְבַּ֥ע מֵאֹֽות׃ ס

<a target = '_blank' href='https://hatanach.geulah.org.il/verse/citation.php?verse=Num26:48'/> (26:48)</a>בְּנֵ֤י נַפְתָּלִי֙ לְמִשְׁפְּחֹתָ֔ם לְיַ֨חְצְאֵ֔ל מִשְׁפַּ֖חַת הַיַּחְצְאֵלִ֑י לְגוּנִ֕י מִשְׁפַּ֖חַת הַגּוּנִֽי׃

<a target = '_blank' href='https://hatanach.geulah.org.il/verse/citation.php?verse=Num26:49'/> (26:49)</a>לְיֵ֕צֶר מִשְׁפַּ֖חַת הַיִּצְרִ֑י לְשִׁלֵּ֕ם מִשְׁפַּ֖חַת הַשִּׁלֵּמִֽי׃

<a target = '_blank' href='https://hatanach.geulah.org.il/verse/citation.php?verse=Num26:50'/> (26:50)</a>אֵ֛לֶּה מִשְׁפְּחֹ֥ת נַפְתָּלִ֖י לְמִשְׁפְּחֹתָ֑ם וּפְקֻ֣דֵיהֶ֔ם חֲמִשָּׁ֧ה וְאַרְבָּעִ֛ים אֶ֖לֶף וְאַרְבַּ֥ע מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num26:51'/> (26:51)</a>אֵ֗לֶּה פְּקוּדֵי֙ בְּנֵ֣י יִשְׂרָאֵ֔ל שֵֽׁשׁ־מֵאֹ֥ות אֶ֖לֶף וָאָ֑לֶף שְׁבַ֥ע מֵאֹ֖ות וּשְׁלשִֽׁים׃ פ

<a target = '_blank' href='https://hatanach.geulah.org.il/verse/citation.php?verse=Num26:52'/> (26:52)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num26:53'/> (26:53)</a>לָאֵ֗לֶּה תֵּֽחָלֵ֥ק הָאָ֛רֶץ בְּנַֽחֲלָ֖ה בְּמִסְפַּ֥ר שֵׁמֹֽות׃

<a target = '_blank' href='https://hatanach.geulah.org.il/verse/citation.php?verse=Num26:54'/> (26:54)</a>לָרַ֗ב תַּרְבֶּה֙ נַֽחֲלָתֹ֔ו וְלַֽמְֿעַ֕ט תַּמְעִ֖יט נַֽחֲלָתֹ֑ו אִ֚ישׁ לְפִ֣י פְקֻדָ֔יו יֻתַּ֖ן נַֽחֲלָתֹֽו׃

<a target = '_blank' href='https://hatanach.geulah.org.il/verse/citation.php?verse=Num26:55'/> (26:55)</a>אַךְ־בְּגֹורָ֕ל יֵֽחָלֵ֖ק אֶת־הָאָ֑רֶץ לִשְׁמֹ֥ות מַטֹּֽות־אֲבֹתָ֖ם יִנְחָֽלוּ׃

<a target = '_blank' href='https://hatanach.geulah.org.il/verse/citation.php?verse=Num26:56'/> (26:56)</a>עַל־פִּי֙ הַגֹּורָ֔ל תֵּֽחָלֵ֖ק נַֽחֲלָתֹ֑ו בֵּ֥ין רַ֖ב לִמְעָֽט׃ ס

<a target = '_blank' href='https://hatanach.geulah.org.il/verse/citation.php?verse=Num26:57'/> (26:57)</a>וְאֵ֨לֶּה פְקוּדֵ֣י הַלֵּוִי֮ לְמִשְׁפְּחֹתָם֒ לְגֵֽרְשֹׁ֗ון מִשְׁפַּ֙חַת֙ הַגֵּ֣רְשֻׁנִּ֔י לִקְהָ֕ת מִשְׁפַּ֖חַת הַקְּהָתִ֑י לִמְרָרִ֕י מִשְׁפַּ֖חַת הַמְּרָרִֽי׃

<a target = '_blank' href='https://hatanach.geulah.org.il/verse/citation.php?verse=Num26:58'/> (26:58)</a>אֵ֣לֶּה ׀ מִשְׁפְּחֹ֣ת לֵוִ֗י מִשְׁפַּ֨חַת הַלִּבְנִ֜י מִשְׁפַּ֤חַת הַֽחֶבְרֹנִי֙ מִשְׁפַּ֤חַת הַמַּחְלִי֙ מִשְׁפַּ֣חַת הַמּוּשִׁ֔י מִשְׁפַּ֖חַת הַקָּרְחִ֑י וּקְהָ֖ת הֹולִ֥ד אֶת־עַמְרָֽם׃

<a target = '_blank' href='https://hatanach.geulah.org.il/verse/citation.php?verse=Num26:59'/> (26:59)</a>וְשֵׁ֣ם ׀ אֵ֣שֶׁת עַמְרָ֗ם יֹוכֶ֙בֶד֙ בַּת־לֵוִ֔י אֲשֶׁ֨ר יָֽלְדָ֥ה אֹתָ֛הּ לְלֵוִ֖י בְּמִצְרָ֑יִם וַתֵּ֣לֶד לְעַמְרָ֗ם אֶת־אַֽהֲרֹן֙ וְאֶת־משֶׁ֔ה וְאֵ֥ת מִרְיָ֖ם אֲחֹתָֽם׃

<a target = '_blank' href='https://hatanach.geulah.org.il/verse/citation.php?verse=Num26:60'/> (26:60)</a>וַיִּוָּלֵ֣ד לְאַֽהֲרֹ֔ן אֶת־נָדָ֖ב וְאֶת־אֲבִיה֑וּא אֶת־אֶלְעָזָ֖ר וְאֶת־אִֽיתָמָֽר׃

<a target = '_blank' href='https://hatanach.geulah.org.il/verse/citation.php?verse=Num26:61'/> (26:61)</a>וַיָּ֥מָת נָדָ֖ב וַֽאֲבִיה֑וּא בְּהַקְרִיבָ֥ם אֵֽשׁ־זָרָ֖ה לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num26:62'/> (26:62)</a>וַיִּֽהְי֣וּ פְקֻֽדֵיהֶ֗ם שְׁלשָׁ֤ה וְעֶשְׂרִים֙ אֶ֔לֶף כָּל־זָכָ֖ר מִבֶּן־חֹ֣דֶשׁ וָמָ֑עְלָה כִּ֣י ׀ לֹ֣א הָתְפָּֽקְד֗וּ בְּתֹוךְ֙ בְּנֵ֣י יִשְׂרָאֵ֔ל כִּ֠י לֹֽא־נִתַּ֤ן לָהֶם֙ נַֽחֲלָ֔ה בְּתֹ֖וךְ בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num26:63'/> (26:63)</a>אֵ֚לֶּה פְּקוּדֵ֣י משֶׁ֔ה וְאֶלְעָזָ֖ר הַכֹּהֵ֑ן אֲשֶׁ֨ר פָּֽקְד֜וּ אֶת־בְּנֵ֤י יִשְׂרָאֵל֨ בְּעַרְבֹ֣ת מֹואָ֔ב עַ֖ל יַרְדֵּ֥ן יְרֵחֹֽו׃

<a target = '_blank' href='https://hatanach.geulah.org.il/verse/citation.php?verse=Num26:64'/> (26:64)</a>וּבְאֵ֙לֶּה֙ לֹא־הָ֣יָה אִ֔ישׁ מִפְּקוּדֵ֣י משֶׁ֔ה וְאַֽהֲרֹ֖ן הַכֹּהֵ֑ן אֲשֶׁ֥ר פָּֽקְד֛וּ אֶת־בְּנֵ֥י יִשְׂרָאֵ֖ל בְּמִדְבַּ֥ר סִינָֽי׃

<a target = '_blank' href='https://hatanach.geulah.org.il/verse/citation.php?verse=Num26:65'/> (26:65)</a>כִּֽי־אָמַ֤ר יְהוָֹה֙ לָהֶ֔ם מֹ֥ות יָמֻ֖תוּ בַּמִּדְבָּ֑ר וְלֹֽא־נֹותַ֤ר מֵהֶם֙ אִ֔ישׁ כִּ֚י אִם־כָּלֵ֣ב בֶּן־יְפֻנֶּ֔ה וִֽיהֹושֻׁ֖עַ בִּן־נֽוּן׃ ס

<a target = '_blank' href='https://hatanach.geulah.org.il/verse/citation.php?verse=Num27:1'/> (27:1)</a>וַתִּקְרַ֜בְנָה בְּנֹ֣ות צְלָפְחָ֗ד בֶּן־חֵ֤פֶר בֶּן־גִּלְעָד֙ בֶּן־מָכִ֣יר בֶּן־מְנַשֶּׁ֔ה לְמִשְׁפְּחֹ֖ת מְנַשֶּׁ֣ה בֶן־יֹוסֵ֑ף וְאֵ֙לֶּה֙ שְׁמֹ֣ות בְּנֹתָ֔יו מַחְלָ֣ה נֹעָ֔ה וְחָגְלָ֥ה וּמִלְכָּ֖ה וְתִרְצָֽה׃

<a target = '_blank' href='https://hatanach.geulah.org.il/verse/citation.php?verse=Num27:2'/> (27:2)</a>וַתַּֽעֲמֹ֜דְנָה לִפְנֵ֣י משֶׁ֗ה וְלִפְנֵי֙ אֶלְעָזָ֣ר הַכֹּהֵ֔ן וְלִפְנֵ֥י הַנְּשִׂיאִ֖ם וְכָל־הָֽעֵדָ֑ה פֶּ֥תַח אֹֽהֶל־מֹועֵ֖ד לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num27:3'/> (27:3)</a>אָבִינוּ֮ מֵ֣ת בַּמִּדְבָּר֒ וְה֨וּא לֹֽא־הָיָ֜ה בְּתֹ֣וךְ הָֽעֵדָ֗ה הַנֹּֽועָדִ֛ים עַל־יְהוָֹ֖ה בַּֽעֲדַת־קֹ֑רַח כִּֽי־בְחֶטְאֹ֣ו מֵ֔ת וּבָנִ֖ים לֹא־הָ֥יוּ לֹֽו׃

<a target = '_blank' href='https://hatanach.geulah.org.il/verse/citation.php?verse=Num27:4'/> (27:4)</a>לָ֣מָּה יִגָּרַ֤ע שֵֽׁם־אָבִ֙ינוּ֙ מִתֹּ֣וךְ מִשְׁפַּחְתֹּ֔ו כִּ֛י אֵ֥ין לֹ֖ו בֵּ֑ן תְּנָה־לָּ֣נוּ אֲחֻזָּ֔ה בְּתֹ֖וךְ אֲחֵ֥י אָבִֽינוּ׃

<a target = '_blank' href='https://hatanach.geulah.org.il/verse/citation.php?verse=Num27:5'/> (27:5)</a>וַיַּקְרֵ֥ב משֶׁ֛ה אֶת־מִשְׁפָּטָ֖ן֯ לִפְנֵ֥י יְהוָֹֽה׃ פ

<a target = '_blank' href='https://hatanach.geulah.org.il/verse/citation.php?verse=Num27:6'/> (27:6)</a>וַיֹּ֥אמֶר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num27:7'/> (27:7)</a>כֵּ֗ן בְּנֹ֣ות צְלָפְחָד֮ דֹּֽבְרֹת֒ נָתֹ֨ן תִּתֵּ֤ן לָהֶם֙ אֲחֻזַּ֣ת נַֽחֲלָ֔ה בְּתֹ֖וךְ אֲחֵ֣י אֲבִיהֶ֑ם וְהַֽעֲבַרְתָּ֛ אֶת־נַֽחֲלַ֥ת אֲבִיהֶ֖ן לָהֶֽן׃

<a target = '_blank' href='https://hatanach.geulah.org.il/verse/citation.php?verse=Num27:8'/> (27:8)</a>וְאֶל־בְּנֵ֥י יִשְׂרָאֵ֖ל תְּדַבֵּ֣ר לֵאמֹ֑ר אִ֣ישׁ כִּֽי־יָמ֗וּת וּבֵן֙ אֵ֣ין לֹ֔ו וְהַֽעֲבַרְתֶּ֥ם אֶת־נַֽחֲלָתֹ֖ו לְבִתֹּֽו׃

<a target = '_blank' href='https://hatanach.geulah.org.il/verse/citation.php?verse=Num27:9'/> (27:9)</a>וְאִם־אֵ֥ין לֹ֖ו בַּ֑ת וּנְתַתֶּ֥ם אֶת־נַֽחֲלָתֹ֖ו לְאֶחָֽיו׃

<a target = '_blank' href='https://hatanach.geulah.org.il/verse/citation.php?verse=Num27:10'/> (27:10)</a>וְאִם־אֵ֥ין לֹ֖ו אַחִ֑ים וּנְתַתֶּ֥ם אֶת־נַֽחֲלָתֹ֖ו לַֽאֲחֵ֥י אָבִֽיו׃

<a target = '_blank' href='https://hatanach.geulah.org.il/verse/citation.php?verse=Num27:11'/> (27:11)</a>וְאִם־אֵ֣ין אַחִים֮ לְאָבִיו֒ וּנְתַתֶּ֣ם אֶת־נַֽחֲלָתֹ֗ו לִשְׁאֵרֹ֞ו הַקָּרֹ֥ב אֵלָ֛יו מִמִּשְׁפַּחְתֹּ֖ו וְיָרַ֣שׁ אֹתָ֑הּ וְֽהָ֨יְתָ֜ה לִבְנֵ֤י יִשְׂרָאֵל֨ לְחֻקַּ֣ת מִשְׁפָּ֔ט כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num27:12'/> (27:12)</a>וַיֹּ֤אמֶר יְהוָֹה֙ אֶל־משֶׁ֔ה עֲלֵ֛ה אֶל־הַ֥ר הָֽעֲבָרִ֖ים הַזֶּ֑ה וּרְאֵה֙ אֶת־הָאָ֔רֶץ אֲשֶׁ֥ר נָתַ֖תִּי לִבְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num27:13'/> (27:13)</a>וְרָאִ֣יתָה אֹתָ֔הּ וְנֶֽאֱסַפְתָּ֥ אֶל־עַמֶּ֖יךָ גַּם־אָ֑תָּה כַּֽאֲשֶׁ֥ר נֶֽאֱסַ֖ף אַֽהֲרֹ֥ן אָחִֽיךָ׃

<a target = '_blank' href='https://hatanach.geulah.org.il/verse/citation.php?verse=Num27:14'/> (27:14)</a>כַּֽאֲשֶׁר֩ מְרִיתֶ֨ם פִּ֜י בְּמִדְבַּר־צִ֗ן בִּמְרִיבַת֙ הָֽעֵדָ֔ה לְהַקְדִּישֵׁ֥נִי בַמַּ֖יִם לְעֵֽינֵיהֶ֑ם הֵ֛ם מֵי־מְרִיבַ֥ת קָדֵ֖שׁ מִדְבַּר־צִֽן׃ ס

<a target = '_blank' href='https://hatanach.geulah.org.il/verse/citation.php?verse=Num27:15'/> (27:15)</a>וַיְדַבֵּ֣ר משֶׁ֔ה אֶל־יְהוָֹ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num27:16'/> (27:16)</a>יִפְקֹ֣ד יְהוָֹ֔ה אֱלֹהֵ֥י הָֽרוּחֹ֖ת לְכָל־בָּשָׂ֑ר אִ֖ישׁ עַל־הָֽעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num27:17'/> (27:17)</a>אֲשֶׁר־יֵצֵ֣א לִפְנֵיהֶ֗ם וַֽאֲשֶׁ֤ר יָבֹא֙ לִפְנֵיהֶ֔ם וַֽאֲשֶׁ֥ר יֹֽוצִיאֵ֖ם וַֽאֲשֶׁ֣ר יְבִיאֵ֑ם וְלֹ֤א תִֽהְיֶה֙ עֲדַ֣ת יְהוָֹ֔ה כַּצֹּ֕אן אֲשֶׁ֥ר אֵֽין־לָהֶ֖ם רֹעֶֽה׃

<a target = '_blank' href='https://hatanach.geulah.org.il/verse/citation.php?verse=Num27:18'/> (27:18)</a>וַיֹּ֨אמֶר יְהוָֹ֜ה אֶל־משֶׁ֗ה קַח־לְךָ֙ אֶת־יְהֹושֻׁ֣עַ בִּן־נ֔וּן אִ֖ישׁ אֲשֶׁר־ר֣וּחַ בֹּ֑ו וְסָֽמַכְתָּ֥ אֶת־יָֽדְךָ֖ עָלָֽיו׃

<a target = '_blank' href='https://hatanach.geulah.org.il/verse/citation.php?verse=Num27:19'/> (27:19)</a>וְהַֽעֲמַדְתָּ֣ אֹתֹ֗ו לִפְנֵי֙ אֶלְעָזָ֣ר הַכֹּהֵ֔ן וְלִפְנֵ֖י כָּל־הָֽעֵדָ֑ה וְצִוִּיתָ֥ה אֹתֹ֖ו לְעֵֽינֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num27:20'/> (27:20)</a>וְנָֽתַתָּ֥ה מֵהֹֽודְךָ֖ עָלָ֑יו לְמַ֣עַן יִשְׁמְע֔וּ כָּל־עֲדַ֖ת בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num27:21'/> (27:21)</a>וְלִפְנֵ֨י אֶלְעָזָ֤ר הַכֹּהֵן֙ יַֽעֲמֹ֔ד וְשָׁ֥אַל לֹ֛ו בְּמִשְׁפַּ֥ט הָֽאוּרִ֖ים לִפְנֵ֣י יְהוָֹ֑ה עַל־פִּ֨יו יֵֽצְא֜וּ וְעַל־פִּ֣יו יָבֹ֗אוּ ה֛וּא וְכָל־בְּנֵֽי־יִשְׂרָאֵ֥ל אִתֹּ֖ו וְכָל־הָֽעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num27:22'/> (27:22)</a>וַיַּ֣עַשׂ משֶׁ֔ה כַּֽאֲשֶׁ֛ר צִוָּ֥ה יְהוָֹ֖ה אֹתֹ֑ו וַיִּקַּ֣ח אֶת־יְהֹושֻׁ֗עַ וַיַּֽעֲמִדֵ֙הוּ֙ לִפְנֵי֙ אֶלְעָזָ֣ר הַכֹּהֵ֔ן וְלִפְנֵ֖י כָּל־הָֽעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num27:23'/> (27:23)</a>וַיִּסְמֹ֧ךְ אֶת־יָדָ֛יו עָלָ֖יו וַיְצַוֵּ֑הוּ כַּֽאֲשֶׁ֛ר דִּבֶּ֥ר יְהוָֹ֖ה בְּיַד־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num28:1'/> (28:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num28:2'/> (28:2)</a>צַ֚ו אֶת־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם אֶת־קָרְבָּנִ֨י לַחְמִ֜י לְאִשַּׁ֗י רֵ֚יחַ נִֽיחֹחִ֔י תִּשְׁמְר֕וּ לְהַקְרִ֥יב לִ֖י בְּמֹֽועֲדֹֽו׃

<a target = '_blank' href='https://hatanach.geulah.org.il/verse/citation.php?verse=Num28:3'/> (28:3)</a>וְאָֽמַרְתָּ֣ לָהֶ֔ם זֶ֚ה הָֽאִשֶּׁ֔ה אֲשֶׁ֥ר תַּקְרִ֖יבוּ לַֽיהוָֹ֑ה כְּבָשִׂ֨ים בְּנֵֽי־שָׁנָ֧ה תְמִימִ֛ם שְׁנַ֥יִם לַיֹּ֖ום עֹלָ֥ה תָמִֽיד׃

<a target = '_blank' href='https://hatanach.geulah.org.il/verse/citation.php?verse=Num28:4'/> (28:4)</a>אֶת־הַכֶּ֥בֶשׂ אֶחָ֖ד תַּֽעֲשֶׂ֣ה בַבֹּ֑קֶר וְאֵת֙ הַכֶּ֣בֶשׂ הַשֵּׁנִ֔י תַּֽעֲשֶׂ֖ה בֵּ֥ין הָֽעַרְבָּֽיִם׃

<a target = '_blank' href='https://hatanach.geulah.org.il/verse/citation.php?verse=Num28:5'/> (28:5)</a>וַֽעֲשִׂירִ֧ית הָֽאֵיפָ֛ה סֹ֖לֶת לְמִנְחָ֑ה בְּלוּלָ֛ה בְּשֶׁ֥מֶן כָּתִ֖ית רְבִיעִ֥ת הַהִֽין׃

<a target = '_blank' href='https://hatanach.geulah.org.il/verse/citation.php?verse=Num28:6'/> (28:6)</a>עֹלַ֖ת תָּמִ֑יד הָֽעֲשֻׂיָה֙ בְּהַ֣ר סִינַ֔י לְרֵ֣יחַ נִיחֹ֔חַ אִשֶּׁ֖ה לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num28:7'/> (28:7)</a>וְנִסְכֹּו֙ רְבִיעִ֣ת הַהִ֔ין לַכֶּ֖בֶשׂ הָֽאֶחָ֑ד בַּקֹּ֗דֶשׁ הַסֵּ֛ךְ נֶ֥סֶךְ שֵׁכָ֖ר לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num28:8'/> (28:8)</a>וְאֵת֙ הַכֶּ֣בֶשׂ הַשֵּׁנִ֔י תַּֽעֲשֶׂ֖ה בֵּ֣ין הָֽעַרְבָּ֑יִם כְּמִנְחַ֨ת הַבֹּ֤קֶר וּכְנִסְכֹּו֙ תַּֽעֲשֶׂ֔ה אִשֵּׁ֛ה רֵ֥יחַ נִיחֹ֖חַ לַֽיהוָֹֽה׃ פ

<a target = '_blank' href='https://hatanach.geulah.org.il/verse/citation.php?verse=Num28:9'/> (28:9)</a>וּבְיֹום֙ הַשַּׁבָּ֔ת שְׁנֵֽי־כְבָשִׂ֥ים בְּנֵֽי־שָׁנָ֖ה תְּמִימִ֑ם וּשְׁנֵ֣י עֶשְׂרֹנִ֗ים סֹ֧לֶת מִנְחָ֛ה בְּלוּלָ֥ה בַשֶּׁ֖מֶן וְנִסְכֹּֽו׃

<a target = '_blank' href='https://hatanach.geulah.org.il/verse/citation.php?verse=Num28:10'/> (28:10)</a>עֹלַ֥ת שַׁבַּ֖֯ת בְּשַׁבַּתֹּ֑ו עַל־עֹלַ֥ת הַתָּמִ֖יד וְנִסְכָּֽהּ׃ פ

<a target = '_blank' href='https://hatanach.geulah.org.il/verse/citation.php?verse=Num28:11'/> (28:11)</a>וּבְרָאשֵׁי֙ חָדְשֵׁיכֶ֔ם תַּקְרִ֥יבוּ עֹלָ֖ה לַֽיהוָֹ֑ה פָּרִ֨ים בְּנֵֽי־בָקָ֤ר שְׁנַ֙יִם֙ וְאַ֣יִל אֶחָ֔ד כְּבָשִׂ֧ים בְּנֵֽי־שָׁנָ֛ה שִׁבְעָ֖ה תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num28:12'/> (28:12)</a>וּשְׁלשָׁ֣ה עֶשְׂרֹנִ֗ים סֹ֤לֶת מִנְחָה֙ בְּלוּלָ֣ה בַשֶּׁ֔מֶן לַפָּ֖ר הָֽאֶחָ֑ד וּשְׁנֵ֣י עֶשְׂרֹנִ֗ים סֹ֤לֶת מִנְחָה֙ בְּלוּלָ֣ה בַשֶּׁ֔מֶן לָאַ֖יִל הָֽאֶחָֽד׃

<a target = '_blank' href='https://hatanach.geulah.org.il/verse/citation.php?verse=Num28:13'/> (28:13)</a>וְעִשָּׂרֹ֣ן עִשָּׂרֹ֗ון סֹ֤לֶת מִנְחָה֙ בְּלוּלָ֣ה בַשֶּׁ֔מֶן לַכֶּ֖בֶשׂ הָֽאֶחָ֑ד עֹלָה֙ רֵ֣יחַ נִיחֹ֔חַ אִשֶּׁ֖ה לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num28:14'/> (28:14)</a>וְנִסְכֵּיהֶ֗ם חֲצִ֣י הַהִין֩ יִֽהְיֶ֨ה לַפָּ֜ר וּשְׁלִישִׁ֧ת הַהִ֣ין לָאַ֗יִל וּרְבִיעִ֥ת הַהִ֛ין לַכֶּ֖בֶשׂ יָ֑יִן זֹ֣את עֹלַ֥ת חֹ֙דֶשׁ֙ בְּחָדְשֹׁ֔ו לְחָדְשֵׁ֖י הַשָּׁנָֽה׃

<a target = '_blank' href='https://hatanach.geulah.org.il/verse/citation.php?verse=Num28:15'/> (28:15)</a>וּשְׂעִ֨יר עִזִּ֥ים אֶחָ֛ד לְחַטָּ֖את לַֽיהוָֹ֑ה עַל־עֹלַ֧ת הַתָּמִ֛יד יֵֽעָשֶׂ֖ה וְנִסְכֹּֽו׃ ס

<a target = '_blank' href='https://hatanach.geulah.org.il/verse/citation.php?verse=Num28:16'/> (28:16)</a>וּבַחֹ֣דֶשׁ הָֽרִאשֹׁ֗ון בְּאַרְבָּעָ֥ה עָשָׂ֛ר יֹ֖ום לַחֹ֑דֶשׁ פֶּ֖סַח לַֽיהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num28:17'/> (28:17)</a>וּבַֽחֲמִשָּׁ֨ה עָשָׂ֥ר יֹ֛ום לַחֹ֥דֶשׁ הַזֶּ֖ה חָ֑ג שִׁבְעַ֣ת יָמִ֔ים מַצֹּ֖ות יֵֽאָכֵֽל׃

<a target = '_blank' href='https://hatanach.geulah.org.il/verse/citation.php?verse=Num28:18'/> (28:18)</a>בַּיֹּ֥ום הָֽרִאשֹׁ֖ון מִקְרָא־קֹ֑דֶשׁ כָּל־מְלֶ֥אכֶת עֲבֹדָ֖ה לֹ֥א תַֽעֲשֽׂוּ׃

<a target = '_blank' href='https://hatanach.geulah.org.il/verse/citation.php?verse=Num28:19'/> (28:19)</a>וְהִקְרַבְתֶּ֨ם אִשֶּׁ֤ה עֹלָה֙ לַֽיהוָֹ֔ה פָּרִ֧ים בְּנֵֽי־בָקָ֛ר שְׁנַ֖יִם וְאַ֣יִל אֶחָ֑ד וְשִׁבְעָ֤ה כְבָשִׂים֙ בְּנֵ֣י שָׁנָ֔ה תְּמִימִ֖ם יִֽהְי֥וּ לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num28:20'/> (28:20)</a>וּמִ֨נְחָתָ֔ם סֹ֖לֶת בְּלוּלָ֣ה בַשָּׁ֑מֶן שְׁלשָׁ֨ה עֶשְׂרֹנִ֜ים לַפָּ֗ר וּשְׁנֵ֧י עֶשְׂרֹנִ֛ים לָאַ֖יִל תַּֽעֲשֽׂוּ׃

<a target = '_blank' href='https://hatanach.geulah.org.il/verse/citation.php?verse=Num28:21'/> (28:21)</a>עִשָּׂרֹ֤ון עִשָּׂרֹון֙ תַּֽעֲשֶׂ֔ה לַכֶּ֖בֶשׂ הָֽאֶחָ֑ד לְשִׁבְעַ֖ת הַכְּבָשִֽׂים׃

<a target = '_blank' href='https://hatanach.geulah.org.il/verse/citation.php?verse=Num28:22'/> (28:22)</a>וּשְׂעִ֥יר חַטָּ֖את אֶחָ֑ד לְכַפֵּ֖ר עֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num28:23'/> (28:23)</a>מִלְּבַד֙ עֹלַ֣ת הַבֹּ֔קֶר אֲשֶׁ֖ר לְעֹלַ֣ת הַתָּמִ֑יד תַּֽעֲשׂ֖וּ אֶת־אֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Num28:24'/> (28:24)</a>כָּאֵ֜לֶּה תַּֽעֲשׂ֤וּ לַיֹּום֙ שִׁבְעַ֣ת יָמִ֔ים לֶ֛חֶם אִשֵּׁ֥ה רֵֽיחַ־נִיחֹ֖חַ לַֽיהוָֹ֑ה עַל־עֹולַ֧ת הַתָּמִ֛יד יֵֽעָשֶׂ֖ה וְנִסְכֹּֽו׃

<a target = '_blank' href='https://hatanach.geulah.org.il/verse/citation.php?verse=Num28:25'/> (28:25)</a>וּבַיֹּום֙ הַשְּׁבִיעִ֔י מִקְרָא־קֹ֖דֶשׁ יִֽהְיֶ֣ה לָכֶ֑ם כָּל־מְלֶ֥אכֶת עֲבֹדָ֖ה לֹ֥א תַֽעֲשֽׂוּ׃ ס

<a target = '_blank' href='https://hatanach.geulah.org.il/verse/citation.php?verse=Num28:26'/> (28:26)</a>וּבְיֹ֣ום הַבִּכּוּרִ֗ים בְּהַקְרִ֨יבְכֶ֜ם מִנְחָ֤ה חֲדָשָׁה֙ לַֽיהוָֹ֔ה בְּשָֽׁבֻעֹ֖תֵיכֶ֑ם מִֽקְרָא־קֹ֙דֶשׁ֙ יִֽהְיֶ֣ה לָכֶ֔ם כָּל־מְלֶ֥אכֶת עֲבֹדָ֖ה לֹ֥א תַֽעֲשֽׂוּ׃

<a target = '_blank' href='https://hatanach.geulah.org.il/verse/citation.php?verse=Num28:27'/> (28:27)</a>וְהִקְרַבְתֶּ֨ם עֹולָ֜ה לְרֵ֤יחַ נִיחֹחַ֙ לַֽיהוָֹ֔ה פָּרִ֧ים בְּנֵֽי־בָקָ֛ר שְׁנַ֖יִם אַ֣יִל אֶחָ֑ד שִׁבְעָ֥ה כְבָשִׂ֖ים בְּנֵ֥י שָׁנָֽה׃

<a target = '_blank' href='https://hatanach.geulah.org.il/verse/citation.php?verse=Num28:28'/> (28:28)</a>וּמִ֨נְחָתָ֔ם סֹ֖לֶת בְּלוּלָ֣ה בַשָּׁ֑מֶן שְׁלשָׁ֤ה עֶשְׂרֹנִים֙ לַפָּ֣ר הָֽאֶחָ֔ד שְׁנֵי֙ עֶשְׂרֹנִ֔ים לָאַ֖יִל הָֽאֶחָֽד׃

<a target = '_blank' href='https://hatanach.geulah.org.il/verse/citation.php?verse=Num28:29'/> (28:29)</a>עִשָּׂרֹון֙ עִשָּׂרֹ֔ון לַכֶּ֖בֶשׂ הָֽאֶחָ֑ד לְשִׁבְעַ֖ת הַכְּבָשִֽׂים׃

<a target = '_blank' href='https://hatanach.geulah.org.il/verse/citation.php?verse=Num28:30'/> (28:30)</a>שְׂעִ֥יר עִזִּ֖ים אֶחָ֑ד לְכַפֵּ֖ר עֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num28:31'/> (28:31)</a>מִלְּבַ֞ד עֹלַ֧ת הַתָּמִ֛יד וּמִנְחָתֹ֖ו תַּֽעֲשׂ֑וּ תְּמִימִ֥ם יִֽהְיֽוּ־לָכֶ֖ם וְנִסְכֵּיהֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num29:1'/> (29:1)</a>וּבַחֹ֨דֶשׁ הַשְּׁבִיעִ֜י בְּאֶחָ֣ד לַחֹ֗דֶשׁ מִקְרָא־קֹ֙דֶשׁ֙ יִֽהְיֶ֣ה לָכֶ֔ם כָּל־מְלֶ֥אכֶת עֲבֹדָ֖ה לֹ֣א תַֽעֲשׂ֑וּ יֹ֥ום תְּרוּעָ֖ה יִֽהְיֶ֥ה לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num29:2'/> (29:2)</a>וַֽעֲשִׂיתֶ֨ם עֹלָ֜ה לְרֵ֤יחַ נִיחֹחַ֙ לַֽיהוָֹ֔ה פַּ֧ר בֶּן־בָּקָ֛ר אֶחָ֖ד אַ֣יִל אֶחָ֑ד כְּבָשִׂ֧ים בְּנֵֽי־שָׁנָ֛ה שִׁבְעָ֖ה תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:3'/> (29:3)</a>וּמִ֨נְחָתָ֔ם סֹ֖לֶת בְּלוּלָ֣ה בַשָּׁ֑מֶן שְׁלשָׁ֤ה עֶשְׂרֹנִים֙ לַפָּ֔ר שְׁנֵ֥י עֶשְׂרֹנִ֖ים לָאָֽיִל׃

<a target = '_blank' href='https://hatanach.geulah.org.il/verse/citation.php?verse=Num29:4'/> (29:4)</a>וְעִשָּׂרֹ֣ון אֶחָ֔ד לַכֶּ֖בֶשׂ הָֽאֶחָ֑ד לְשִׁבְעַ֖ת הַכְּבָשִֽׂים׃

<a target = '_blank' href='https://hatanach.geulah.org.il/verse/citation.php?verse=Num29:5'/> (29:5)</a>וּשְׂעִֽיר־עִזִּ֥ים אֶחָ֖ד חַטָּ֑את לְכַפֵּ֖ר עֲלֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num29:6'/> (29:6)</a>מִלְּבַד֩ עֹלַ֨ת הַחֹ֜דֶשׁ וּמִנְחָתָ֗הּ וְעֹלַ֤ת הַתָּמִיד֙ וּמִנְחָתָ֔הּ וְנִסְכֵּיהֶ֖ם כְּמִשְׁפָּטָ֑ם לְרֵ֣יחַ נִיחֹ֔חַ אִשֶּׁ֖ה לַֽיהוָֹֽה׃ ס

<a target = '_blank' href='https://hatanach.geulah.org.il/verse/citation.php?verse=Num29:7'/> (29:7)</a>וּבֶֽעָשֹׂור֩ לַחֹ֨דֶשׁ הַשְּׁבִיעִ֜י הַזֶּ֗ה מִקְרָא־קֹ֙דֶשׁ֙ יִֽהְיֶ֣ה לָכֶ֔ם וְעִנִּיתֶ֖ם אֶת־נַפְשֹֽׁתֵיכֶ֑ם כָּל־מְלָאכָ֖ה לֹ֥א תַֽעֲשֽׂוּ׃

<a target = '_blank' href='https://hatanach.geulah.org.il/verse/citation.php?verse=Num29:8'/> (29:8)</a>וְהִקְרַבְתֶּ֨ם עֹלָ֤ה לַֽיהוָֹה֙ רֵ֣יחַ נִיחֹ֔חַ פַּ֧ר בֶּן־בָּקָ֛ר אֶחָ֖ד אַ֣יִל אֶחָ֑ד כְּבָשִׂ֤ים בְּנֵֽי־שָׁנָה֙ שִׁבְעָ֔ה תְּמִימִ֖ם יִֽהְי֥וּ לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num29:9'/> (29:9)</a>וּמִ֨נְחָתָ֔ם סֹ֖לֶת בְּלוּלָ֣ה בַשָּׁ֑מֶן שְׁלשָׁ֤ה עֶשְׂרֹנִים֙ לַפָּ֔ר שְׁנֵי֙ עֶשְׂרֹנִ֔ים לָאַ֖יִל הָֽאֶחָֽד׃

<a target = '_blank' href='https://hatanach.geulah.org.il/verse/citation.php?verse=Num29:10'/> (29:10)</a>עִשָּׂרֹון֙ עִשָּׂרֹ֔ון לַכֶּ֖בֶשׂ הָֽאֶחָ֑ד לְשִׁבְעַ֖ת הַכְּבָשִֽׂים׃

<a target = '_blank' href='https://hatanach.geulah.org.il/verse/citation.php?verse=Num29:11'/> (29:11)</a>שְׂעִֽיר־עִזִּ֥ים אֶחָ֖ד חַטָּ֑את מִלְּבַ֞ד חַטַּ֤את הַכִּפֻּרִים֙ וְעֹלַ֣ת הַתָּמִ֔יד וּמִנְחָתָ֖הּ וְנִסְכֵּיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Num29:12'/> (29:12)</a>וּבַֽחֲמִשָּׁה֩ עָשָׂ֨ר יֹ֜ום לַחֹ֣דֶשׁ הַשְּׁבִיעִ֗י מִֽקְרָא־קֹ֙דֶשׁ֙ יִֽהְיֶ֣ה לָכֶ֔ם כָּל־מְלֶ֥אכֶת עֲבֹדָ֖ה לֹ֣א תַֽעֲשׂ֑וּ וְחַגֹּתֶ֥ם חַ֛ג לַֽיהוָֹ֖ה שִׁבְעַ֥ת יָמִֽים׃

<a target = '_blank' href='https://hatanach.geulah.org.il/verse/citation.php?verse=Num29:13'/> (29:13)</a>וְהִקְרַבְתֶּ֨ם עֹלָ֜ה אִשֵּׁ֨ה רֵ֤יחַ נִיחֹחַ֙ לַֽיהוָֹ֔ה פָּרִ֧ים בְּנֵֽי־בָקָ֛ר שְׁלשָׁ֥ה עָשָׂ֖ר אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִ֥ם יִֽהְיֽוּ׃

<a target = '_blank' href='https://hatanach.geulah.org.il/verse/citation.php?verse=Num29:14'/> (29:14)</a>וּמִ֨נְחָתָ֔ם סֹ֖לֶת בְּלוּלָ֣ה בַשָּׁ֑מֶן שְׁלשָׁ֨ה עֶשְׂרֹנִ֜ים לַפָּ֣ר הָֽאֶחָ֗ד לִשְׁלשָׁ֤ה עָשָׂר֙ פָּרִ֔ים שְׁנֵ֤י עֶשְׂרֹנִים֙ לָאַ֣יִל הָֽאֶחָ֔ד לִשְׁנֵ֖י הָֽאֵילִֽם׃

<a target = '_blank' href='https://hatanach.geulah.org.il/verse/citation.php?verse=Num29:15'/> (29:15)</a>וְעִשָּׂרֹ֯ו֗ן֙ עִשָּׂרֹ֔ון לַכֶּ֖בֶשׂ הָֽאֶחָ֑ד לְאַרְבָּעָ֥ה עָשָׂ֖ר כְּבָשִֽׂים׃

<a target = '_blank' href='https://hatanach.geulah.org.il/verse/citation.php?verse=Num29:16'/> (29:16)</a>וּשְׂעִֽיר־עִזִּ֥ים אֶחָ֖ד חַטָּ֑את מִלְּבַד֙ עֹלַ֣ת הַתָּמִ֔יד מִנְחָתָ֖הּ וְנִסְכָּֽהּ׃ ס

<a target = '_blank' href='https://hatanach.geulah.org.il/verse/citation.php?verse=Num29:17'/> (29:17)</a>וּבַיֹּ֣ום הַשֵּׁנִ֗י פָּרִ֧ים בְּנֵֽי־בָקָ֛ר שְׁנֵ֥ים עָשָׂ֖ר אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:18'/> (29:18)</a>וּמִנְחָתָ֣ם וְנִסְכֵּיהֶ֡ם לַ֠פָּרִים לָֽאֵילִ֧ם וְלַכְּבָשִׂ֛ים בְּמִסְפָּרָ֖ם כַּמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num29:19'/> (29:19)</a>וּשְׂעִֽיר־עִזִּ֥ים אֶחָ֖ד חַטָּ֑את מִלְּבַד֙ עֹלַ֣ת הַתָּמִ֔יד וּמִנְחָתָ֖הּ וְנִסְכֵּיהֶֽם׃ ס

<a target = '_blank' href='https://hatanach.geulah.org.il/verse/citation.php?verse=Num29:20'/> (29:20)</a>וּבַיֹּ֧ום הַשְּׁלִישִׁ֛י פָּרִ֥ים עַשְׁתֵּי־עָשָׂ֖ר אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:21'/> (29:21)</a>וּמִנְחָתָ֣ם וְנִסְכֵּיהֶ֡ם לַ֠פָּרִים לָֽאֵילִ֧ם וְלַכְּבָשִׂ֛ים בְּמִסְפָּרָ֖ם כַּמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num29:22'/> (29:22)</a>וּשְׂעִ֥יר חַטָּ֖את אֶחָ֑ד מִלְּבַד֙ עֹלַ֣ת הַתָּמִ֔יד וּמִנְחָתָ֖הּ וְנִסְכָּֽהּ׃ ס

<a target = '_blank' href='https://hatanach.geulah.org.il/verse/citation.php?verse=Num29:23'/> (29:23)</a>וּבַיֹּ֧ום הָֽרְבִיעִ֛י פָּרִ֥ים עֲשָׂרָ֖ה אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:24'/> (29:24)</a>מִנְחָתָ֣ם וְנִסְכֵּיהֶ֡ם לַ֠פָּרִים לָֽאֵילִ֧ם וְלַכְּבָשִׂ֛ים בְּמִסְפָּרָ֖ם כַּמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num29:25'/> (29:25)</a>וּשְׂעִֽיר־עִזִּ֥ים אֶחָ֖ד חַטָּ֑את מִלְּבַד֙ עֹלַ֣ת הַתָּמִ֔יד מִנְחָתָ֖הּ וְנִסְכָּֽהּ׃ ס

<a target = '_blank' href='https://hatanach.geulah.org.il/verse/citation.php?verse=Num29:26'/> (29:26)</a>וּבַיֹּ֧ום הַֽחֲמִישִׁ֛י פָּרִ֥ים תִּשְׁעָ֖ה אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:27'/> (29:27)</a>וּמִנְחָתָ֣ם וְנִסְכֵּיהֶ֡ם לַ֠פָּרִים לָֽאֵילִ֧ם וְלַכְּבָשִׂ֛ים בְּמִסְפָּרָ֖ם כַּמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num29:28'/> (29:28)</a>וּשְׂעִ֥יר חַטָּ֖את אֶחָ֑ד מִלְּבַד֙ עֹלַ֣ת הַתָּמִ֔יד וּמִנְחָתָ֖הּ וְנִסְכָּֽהּ׃ ס

<a target = '_blank' href='https://hatanach.geulah.org.il/verse/citation.php?verse=Num29:29'/> (29:29)</a>וּבַיֹּ֧ום הַשִּׁשִּׁ֛י פָּרִ֥ים שְׁמֹנָ֖ה אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:30'/> (29:30)</a>וּמִנְחָתָ֣ם וְנִסְכֵּיהֶ֡ם לַ֠פָּרִים לָֽאֵילִ֧ם וְלַכְּבָשִׂ֛ים בְּמִסְפָּרָ֖ם כַּמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num29:31'/> (29:31)</a>וּשְׂעִ֥יר חַטָּ֖את אֶחָ֑ד מִלְּבַד֙ עֹלַ֣ת הַתָּמִ֔יד מִנְחָתָ֖הּ וּנְסָכֶֽיהָ׃ ס

<a target = '_blank' href='https://hatanach.geulah.org.il/verse/citation.php?verse=Num29:32'/> (29:32)</a>וּבַיֹּ֧ום הַשְּׁבִיעִ֛י פָּרִ֥ים שִׁבְעָ֖ה אֵילִ֣ם שְׁנָ֑יִם כְּבָשִׂ֧ים בְּנֵֽי־שָׁנָ֛ה אַרְבָּעָ֥ה עָשָׂ֖ר תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:33'/> (29:33)</a>וּמִנְחָתָ֣ם וְנִסְכֵּ֯הֶ֡ם לַ֠פָּרִים לָֽאֵילִ֧ם וְלַכְּבָשִׂ֛ים בְּמִסְפָּרָ֖ם כְּמִשְׁפָּטָֽם׃

<a target = '_blank' href='https://hatanach.geulah.org.il/verse/citation.php?verse=Num29:34'/> (29:34)</a>וּשְׂעִ֥יר חַטָּ֖את אֶחָ֑ד מִלְּבַד֙ עֹלַ֣ת הַתָּמִ֔יד מִנְחָתָ֖הּ וְנִסְכָּֽהּ׃ ס

<a target = '_blank' href='https://hatanach.geulah.org.il/verse/citation.php?verse=Num29:35'/> (29:35)</a>בַּיֹּום֙ הַשְּׁמִינִ֔י עֲצֶ֖רֶת תִּֽהְיֶ֣ה לָכֶ֑ם כָּל־מְלֶ֥אכֶת עֲבֹדָ֖ה לֹ֥א תַֽעֲשֽׂוּ׃

<a target = '_blank' href='https://hatanach.geulah.org.il/verse/citation.php?verse=Num29:36'/> (29:36)</a>וְהִקְרַבְתֶּ֨ם עֹלָ֜ה אִשֵּׁ֨ה רֵ֤יחַ נִיחֹחַ֙ לַֽיהוָֹ֔ה פַּ֥ר אֶחָ֖ד אַ֣יִל אֶחָ֑ד כְּבָשִׂ֧ים בְּנֵֽי־שָׁנָ֛ה שִׁבְעָ֖ה תְּמִימִֽם׃

<a target = '_blank' href='https://hatanach.geulah.org.il/verse/citation.php?verse=Num29:37'/> (29:37)</a>מִנְחָתָ֣ם וְנִסְכֵּיהֶ֗ם לַפָּ֨ר לָאַ֧יִל וְלַכְּבָשִׂ֛ים בְּמִסְפָּרָ֖ם כַּמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num29:38'/> (29:38)</a>וּשְׂעִ֥יר חַטָּ֖את אֶחָ֑ד מִלְּבַד֙ עֹלַ֣ת הַתָּמִ֔יד וּמִנְחָתָ֖הּ וְנִסְכָּֽהּ׃

<a target = '_blank' href='https://hatanach.geulah.org.il/verse/citation.php?verse=Num29:39'/> (29:39)</a>אֵ֛לֶּה תַּֽעֲשׂ֥וּ לַֽיהוָֹ֖ה בְּמֹֽועֲדֵיכֶ֑ם לְבַ֨ד מִנִּדְרֵיכֶ֜ם וְנִדְבֹֽתֵיכֶ֗ם לְעֹלֹֽתֵיכֶם֙ וּלְמִנְחֹ֣תֵיכֶ֔ם וּלְנִסְכֵּיכֶ֖ם וּלְשַׁלְמֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num30:1'/> (30:1)</a>וַיֹּ֥אמֶר משֶׁ֖ה אֶל־בְּנֵ֣י יִשְׂרָאֵ֑ל כְּכֹ֛ל אֲשֶׁר־צִוָּ֥ה יְהוָֹ֖ה אֶת־משֶֽׁה׃ פ

<a target = '_blank' href='https://hatanach.geulah.org.il/verse/citation.php?verse=Num30:2'/> (30:2)</a>וַיְדַבֵּ֤ר משֶׁה֙ אֶל־רָאשֵׁ֣י הַמַּטֹּ֔ות לִבְנֵ֥י יִשְׂרָאֵ֖ל לֵאמֹ֑ר זֶ֣ה הַדָּבָ֔ר אֲשֶׁ֖ר צִוָּ֥ה יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num30:3'/> (30:3)</a>אִישׁ֩ כִּֽי־יִדֹּ֨ר נֶ֜דֶר לַֽיהוָֹ֗ה אֹֽו־הִשָּׁ֤בַע שְׁבֻעָה֙ לֶאְסֹ֤ר אִסָּר֙ עַל־נַפְשֹׁ֔ו לֹ֥א יַחֵ֖ל דְּבָרֹ֑ו כְּכָל־הַיֹּצֵ֥א מִפִּ֖יו יַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Num30:4'/> (30:4)</a>וְאִשָּׁ֕ה כִּֽי־תִדֹּ֥ר נֶ֖דֶר לַֽיהוָֹ֑ה וְאָֽסְרָ֥ה אִסָּ֛ר בְּבֵ֥ית אָבִ֖יהָ בִּנְעֻרֶֽיהָ׃

<a target = '_blank' href='https://hatanach.geulah.org.il/verse/citation.php?verse=Num30:5'/> (30:5)</a>וְשָׁמַ֨ע אָבִ֜יהָ אֶת־נִדְרָ֗הּ וֶֽאֱסָרָהּ֙ אֲשֶׁ֣ר אָֽסְרָ֣ה עַל־נַפְשָׁ֔הּ וְהֶֽחֱרִ֥ישׁ לָ֖הּ אָבִ֑יהָ וְקָ֙מוּ֙ כָּל־נְדָרֶ֔יהָ וְכָל־אִסָּ֛ר אֲשֶׁר־אָֽסְרָ֥ה עַל־נַפְשָׁ֖הּ יָקֽוּם׃

<a target = '_blank' href='https://hatanach.geulah.org.il/verse/citation.php?verse=Num30:6'/> (30:6)</a>וְאִם־הֵנִ֨יא אָבִ֣יהָ אֹתָהּ֮ בְּיֹ֣ום שָׁמְעֹו֒ כָּל־נְדָרֶ֗יהָ וֶֽאֱסָרֶ֛יהָ אֲשֶׁר־אָֽסְרָ֥ה עַל־נַפְשָׁ֖הּ לֹ֣א יָק֑וּם וַֽיהוָֺה֙ יִסְלַח־לָ֔הּ כִּֽי־הֵנִ֥יא אָבִ֖יהָ אֹתָֽהּ׃

<a target = '_blank' href='https://hatanach.geulah.org.il/verse/citation.php?verse=Num30:7'/> (30:7)</a>וְאִם־הָיֹ֤ו תִֽהְיֶה֙ לְאִ֔ישׁ וּנְדָרֶ֖יהָ עָלֶ֑יהָ אֹ֚ו מִבְטָ֣א שְׂפָתֶ֔יהָ אֲשֶׁ֥ר אָֽסְרָ֖ה עַל־נַפְשָֽׁהּ׃

<a target = '_blank' href='https://hatanach.geulah.org.il/verse/citation.php?verse=Num30:8'/> (30:8)</a>וְשָׁמַ֥ע אִישָׁ֛הּ בְּיֹ֥ום שָׁמְעֹ֖ו וְהֶֽחֱרִ֣ישׁ לָ֑הּ וְקָ֣מוּ נְדָרֶ֗יהָ וֶֽאֱסָרֶ֛הָ אֲשֶׁר־אָֽסְרָ֥ה עַל־נַפְשָׁ֖הּ יָקֻֽמוּ׃

<a target = '_blank' href='https://hatanach.geulah.org.il/verse/citation.php?verse=Num30:9'/> (30:9)</a>וְ֠אִם בְּ֙יֹום שְׁמֹ֣עַ אִישָׁהּ֮ יָנִ֣יא אֹותָהּ֒ וְהֵפֵ֗ר אֶת־נִדְרָהּ֙ אֲשֶׁ֣ר עָלֶ֔יהָ וְאֵת֙ מִבְטָ֣א שְׂפָתֶ֔יהָ אֲשֶׁ֥ר אָֽסְרָ֖ה עַל־נַפְשָׁ֑הּ וַֽיהוָֹ֖ה יִֽסְלַח־לָֽהּ׃

<a target = '_blank' href='https://hatanach.geulah.org.il/verse/citation.php?verse=Num30:10'/> (30:10)</a>וְנֵ֥דֶר אַלְמָנָ֖ה וּגְרוּשָׁ֑ה כֹּ֛ל אֲשֶׁר־אָֽסְרָ֥ה עַל־נַפְשָׁ֖הּ יָק֥וּם עָלֶֽיהָ׃

<a target = '_blank' href='https://hatanach.geulah.org.il/verse/citation.php?verse=Num30:11'/> (30:11)</a>וְאִם־בֵּ֥ית אִישָׁ֖הּ נָדָ֑רָה אֹו־אָֽסְרָ֥ה אִסָּ֛ר עַל־נַפְשָׁ֖הּ בִּשְׁבֻעָֽה׃

<a target = '_blank' href='https://hatanach.geulah.org.il/verse/citation.php?verse=Num30:12'/> (30:12)</a>וְשָׁמַ֤ע אִישָׁהּ֙ וְהֶֽחֱרִ֣שׁ לָ֔הּ לֹ֥א הֵנִ֖יא אֹתָ֑הּ וְקָ֙מוּ֙ כָּל־נְדָרֶ֔יהָ וְכָל־אִסָּ֛ר אֲשֶׁר־אָֽסְרָ֥ה עַל־נַפְשָׁ֖הּ יָקֽוּם׃

<a target = '_blank' href='https://hatanach.geulah.org.il/verse/citation.php?verse=Num30:13'/> (30:13)</a>וְאִם־הָפֵר֩ יָפֵ֨ר אֹתָ֥ם ׀ אִישָׁהּ֮ בְּיֹ֣ום שָׁמְעֹו֒ כָּל־מֹוצָ֨א שְׂפָתֶ֧יהָ לִנְדָרֶ֛יהָ וּלְאִסַּ֥ר נַפְשָׁ֖הּ לֹ֣א יָק֑וּם אִישָׁ֣הּ הֲפֵרָ֔ם וַֽיהוָֹ֖ה יִסְלַח־לָֽהּ׃

<a target = '_blank' href='https://hatanach.geulah.org.il/verse/citation.php?verse=Num30:14'/> (30:14)</a>כָּל־נֵ֛דֶר וְכָל־שְׁבֻעַ֥ת אִסָּ֖ר לְעַנֹּ֣ת נָ֑פֶשׁ אִישָׁ֥הּ יְקִימֶ֖נּוּ וְאִישָׁ֥הּ יְפֵרֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Num30:15'/> (30:15)</a>וְאִם־הַֽחֲרֵשׁ֩ יַֽחֲרִ֨ישׁ לָ֥הּ אִישָׁהּ֮ מִיֹּ֣ום אֶל־יֹום֒ וְהֵקִים֙ אֶת־כָּל־נְדָרֶ֔יהָ אֹ֥ו אֶת־כָּל־אֱסָרֶ֖יהָ אֲשֶׁ֣ר עָלֶ֑יהָ הֵקִ֣ים אֹתָ֔ם כִּי־הֶֽחֱרִ֥שׁ לָ֖הּ בְּיֹ֥ום שָׁמְעֹֽו׃

<a target = '_blank' href='https://hatanach.geulah.org.il/verse/citation.php?verse=Num30:16'/> (30:16)</a>וְאִם־הָפֵ֥ר יָפֵ֛ר אֹתָ֖ם אַֽחֲרֵ֣י שָׁמְעֹ֑ו וְנָשָׂ֖א אֶת־עֲוֹנָֽהּ׃

<a target = '_blank' href='https://hatanach.geulah.org.il/verse/citation.php?verse=Num30:17'/> (30:17)</a>אֵ֣לֶּה הַֽחֻקִּ֗ים אֲשֶׁ֨ר צִוָּ֤ה יְהוָֹה֙ אֶת־משֶׁ֔ה בֵּ֥ין אִ֖ישׁ לְאִשְׁתֹּ֑ו בֵּֽין־אָ֣ב לְבִתֹּ֔ו בִּנְעֻרֶ֖יהָ בֵּ֥ית אָבִֽיהָ׃ פ

<a target = '_blank' href='https://hatanach.geulah.org.il/verse/citation.php?verse=Num31:1'/> (31:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num31:2'/> (31:2)</a>נְקֹ֗ם נִקְמַת֙ בְּנֵ֣י יִשְׂרָאֵ֔ל מֵאֵ֖ת הַמִּדְיָנִ֑ים אַחַ֖ר תֵּאָסֵ֥ף אֶל־עַמֶּֽיךָ׃

<a target = '_blank' href='https://hatanach.geulah.org.il/verse/citation.php?verse=Num31:3'/> (31:3)</a>וַיְדַבֵּ֤ר משֶׁה֙ אֶל־הָעָ֣ם לֵאמֹ֔ר הֵחָֽלְצ֧וּ מֵֽאִתְּכֶ֛ם אֲנָשִׁ֖ים לַצָּבָ֑א וְיִֽהְיוּ֙ עַל־מִדְיָ֔ן לָתֵ֥ת נִקְמַת־יְהוָֹ֖ה בְּמִדְיָֽן׃

<a target = '_blank' href='https://hatanach.geulah.org.il/verse/citation.php?verse=Num31:4'/> (31:4)</a>אֶ֚לֶף לַמַּטֶּ֔ה אֶ֖לֶף לַמַּטֶּ֑ה לְכֹל֨ מַטֹּ֣ות יִשְׂרָאֵ֔ל תִּשְׁלְח֖וּ לַצָּבָֽא׃

<a target = '_blank' href='https://hatanach.geulah.org.il/verse/citation.php?verse=Num31:5'/> (31:5)</a>וַיִּמָּֽסְרוּ֙ מֵֽאַלְפֵ֣י יִשְׂרָאֵ֔ל אֶ֖לֶף לַמַּטֶּ֑ה שְׁנֵֽים־עָשָׂ֥ר אֶ֖לֶף חֲלוּצֵ֥י צָבָֽא׃

<a target = '_blank' href='https://hatanach.geulah.org.il/verse/citation.php?verse=Num31:6'/> (31:6)</a>וַיִּשְׁלַ֨ח אֹתָ֥ם משֶׁ֛ה אֶ֥לֶף לַמַּטֶּ֖ה לַצָּבָ֑א אֹ֠תָם וְאֶת־פִּ֨ינְחָ֜ס בֶּן־אֶלְעָזָ֤ר הַכֹּהֵן֙ לַצָּבָ֔א וּכְלֵ֥י הַקֹּ֛דֶשׁ וַֽחֲצֹֽצְרֹ֥ות הַתְּרוּעָ֖ה בְּיָדֹֽו׃

<a target = '_blank' href='https://hatanach.geulah.org.il/verse/citation.php?verse=Num31:7'/> (31:7)</a>וַיִּצְבְּאוּ֙ עַל־מִדְיָ֔ן כַּֽאֲשֶׁ֛ר צִוָּ֥ה יְהוָֹ֖ה אֶת־משֶׁ֑ה וַיַּֽהַרְג֖וּ כָּל־זָכָֽר׃

<a target = '_blank' href='https://hatanach.geulah.org.il/verse/citation.php?verse=Num31:8'/> (31:8)</a>וְאֶת־מַלְכֵ֨י מִדְיָ֜ן הָֽרְג֣וּ עַל־חַֽלְלֵיהֶ֗ם אֶת־אֱוִ֤י וְאֶת־רֶ֙קֶם֙ וְאֶת־צ֤וּר וְאֶת־חוּר֙ וְאֶת־רֶ֔בַע חֲמֵ֖שֶׁת מַלְכֵ֣י מִדְיָ֑ן וְאֵת֙ בִּלְעָ֣ם בֶּן־בְּעֹ֔ור הָֽרְג֖וּ בֶּחָֽרֶב׃

<a target = '_blank' href='https://hatanach.geulah.org.il/verse/citation.php?verse=Num31:9'/> (31:9)</a>וַיִּשְׁבּ֧וּ בְנֵֽי־יִשְׂרָאֵ֛ל אֶת־נְשֵׁ֥י מִדְיָ֖ן וְאֶת־טַפָּ֑ם וְאֵ֨ת כָּל־בְּהֶמְתָּ֧ם וְאֶת־כָּל־מִקְנֵהֶ֛ם וְאֶת־כָּל־חֵילָ֖ם בָּזָֽזוּ׃

<a target = '_blank' href='https://hatanach.geulah.org.il/verse/citation.php?verse=Num31:10'/> (31:10)</a>וְאֵ֤ת כָּל־עָֽרֵיהֶם֙ בְּמֹ֣ושְׁבֹתָ֔ם וְאֵ֖ת כָּל־טִֽירֹתָ֑ם שָֽׂרְפ֖וּ בָּאֵֽשׁ׃

<a target = '_blank' href='https://hatanach.geulah.org.il/verse/citation.php?verse=Num31:11'/> (31:11)</a>וַיִּקְֿחוּ֙ אֶת־כָּל־הַשָּׁלָ֔ל וְאֵ֖ת כָּל־הַמַּלְקֹ֑וחַ בָּֽאָדָ֖ם וּבַבְּהֵמָֽה׃

<a target = '_blank' href='https://hatanach.geulah.org.il/verse/citation.php?verse=Num31:12'/> (31:12)</a>וַיָּבִ֡אוּ אֶל־משֶׁה֩ וְאֶל־אֶלְעָזָ֨ר הַכֹּהֵ֜ן וְאֶל־עֲדַ֣ת בְּנֵֽי־יִשְׂרָאֵ֗ל אֶת־הַשְּׁבִ֧י וְאֶת־הַמַּלְקֹ֛וחַ וְאֶת־הַשָּׁלָ֖ל אֶל־הַמַּֽחֲנֶ֑ה אֶל־עַֽרְבֹ֣ת מֹואָ֔ב אֲשֶׁ֖ר עַל־יַרְדֵּ֥ן יְרֵחֹֽו׃ ס

<a target = '_blank' href='https://hatanach.geulah.org.il/verse/citation.php?verse=Num31:13'/> (31:13)</a>וַיֵּ֨צְא֜וּ משֶׁ֨ה וְאֶלְעָזָ֧ר הַכֹּהֵ֛ן וְכָל־נְשִׂיאֵ֥י הָֽעֵדָ֖ה לִקְרָאתָ֑ם אֶל־מִח֖וּץ לַמַּֽחֲנֶֽה׃

<a target = '_blank' href='https://hatanach.geulah.org.il/verse/citation.php?verse=Num31:14'/> (31:14)</a>וַיִּקְצֹ֣ף משֶׁ֔ה עַ֖ל פְּקוּדֵ֣י הֶחָ֑יִל שָׂרֵ֤י הָֽאֲלָפִים֙ וְשָׂרֵ֣י הַמֵּאֹ֔ות הַבָּאִ֖ים מִצְּבָ֥א הַמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Num31:15'/> (31:15)</a>וַיֹּ֥אמֶר אֲלֵיהֶ֖ם משֶׁ֑ה הַֽחִיִּיתֶ֖ם כָּל־נְקֵבָֽה׃

<a target = '_blank' href='https://hatanach.geulah.org.il/verse/citation.php?verse=Num31:16'/> (31:16)</a>הֵ֣ן הֵ֜נָּה הָי֨וּ לִבְנֵ֤י יִשְׂרָאֵל֨ בִּדְבַ֣ר בִּלְעָ֔ם לִמְסָר־מַ֥עַל בַּֽיהוָֹ֖ה עַל־דְּבַר־פְּעֹ֑ור וַתְּהִ֥י הַמַּגֵּפָ֖ה בַּֽעֲדַ֥ת יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num31:17'/> (31:17)</a>וְעַתָּ֕ה הִרְג֥וּ כָל־זָכָ֖ר בַּטָּ֑ף וְכָל־אִשָּׁ֗ה יֹדַ֥עַת אִ֛ישׁ לְמִשְׁכַּ֥ב זָכָ֖ר הֲרֹֽגוּ׃

<a target = '_blank' href='https://hatanach.geulah.org.il/verse/citation.php?verse=Num31:18'/> (31:18)</a>וְכֹל֨ הַטַּ֣ף בַּנָּשִׁ֔ים אֲשֶׁ֥ר לֹא־יָֽדְע֖וּ מִשְׁכַּ֣ב זָכָ֑ר הַֽחֲי֖וּ לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num31:19'/> (31:19)</a>וְאַתֶּ֗ם חֲנ֛וּ מִח֥וּץ לַמַּֽחֲנֶ֖ה שִׁבְעַ֣ת יָמִ֑ים כֹּל֩ הֹרֵ֨ג נֶ֜פֶשׁ וְכֹ֣ל ׀ נֹגֵ֣עַ בֶּֽחָלָ֗ל תִּתְחַטְּא֞וּ בַּיֹּ֤ום הַשְּׁלִישִׁי֙ וּבַיֹּ֣ום הַשְּׁבִיעִ֔י אַתֶּ֖ם וּשְׁבִיכֶֽם׃

<a target = '_blank' href='https://hatanach.geulah.org.il/verse/citation.php?verse=Num31:20'/> (31:20)</a>וְכָל־בֶּ֧גֶד וְכָל־כְּלִי־עֹ֛ור וְכָל־מַֽעֲשֵׂ֥ה עִזִּ֖ים וְכָל־כְּלִי־עֵ֑ץ תִּתְחַטָּֽאוּ׃ ס

<a target = '_blank' href='https://hatanach.geulah.org.il/verse/citation.php?verse=Num31:21'/> (31:21)</a>וַיֹּ֨אמֶר אֶלְעָזָ֤ר הַכֹּהֵן֙ אֶל־אַנְשֵׁ֣י הַצָּבָ֔א הַבָּאִ֖ים לַמִּלְחָמָ֑ה זֹ֚את חֻקַּ֣ת הַתֹּורָ֔ה אֲשֶׁר־צִוָּ֥ה יְהוָֹ֖ה אֶת־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num31:22'/> (31:22)</a>אַ֥ךְ אֶת־הַזָּהָ֖ב וְאֶת־הַכָּ֑סֶף אֶת־הַנְּח֨שֶׁת֙ אֶת־הַבַּרְזֶ֔ל אֶת־הַבְּדִ֖יל וְאֶת־הָֽעֹפָֽרֶת׃

<a target = '_blank' href='https://hatanach.geulah.org.il/verse/citation.php?verse=Num31:23'/> (31:23)</a>כָּל־דָּבָ֞ר אֲשֶׁר־יָבֹ֣א בָאֵ֗שׁ תַּֽעֲבִ֤ירוּ בָאֵשׁ֙ וְטָהֵ֔ר אַ֕ךְ בְּמֵ֥י נִדָּ֖ה יִתְחַטָּ֑א וְכֹ֨ל אֲשֶׁ֧ר לֹֽא־יָבֹ֛א בָּאֵ֖שׁ תַּֽעֲבִ֥ירוּ בַמָּֽיִם׃

<a target = '_blank' href='https://hatanach.geulah.org.il/verse/citation.php?verse=Num31:24'/> (31:24)</a>וְכִבַּסְתֶּ֧ם בִּגְדֵיכֶ֛ם בַּיֹּ֥ום הַשְּׁבִיעִ֖י וּטְהַרְתֶּ֑ם וְאַחַ֖ר תָּבֹ֥אוּ אֶל־הַמַּֽחֲנֶֽה׃ ס

<a target = '_blank' href='https://hatanach.geulah.org.il/verse/citation.php?verse=Num31:25'/> (31:25)</a>וַיֹּ֥אמֶר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num31:26'/> (31:26)</a>שָׂ֗א אֵ֣ת רֹ֤אשׁ מַלְקֹ֙וחַ֙ הַשְּׁבִ֔י בָּֽאָדָ֖ם וּבַבְּהֵמָ֑ה אַתָּה֙ וְאֶלְעָזָ֣ר הַכֹּהֵ֔ן וְרָאשֵׁ֖י אֲבֹ֥ות הָֽעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num31:27'/> (31:27)</a>וְחָצִ֙יתָ֙ אֶת־הַמַּלְקֹ֔וחַ בֵּ֚ין תֹּֽפְשֵׂ֣י הַמִּלְחָמָ֔ה הַיֹּֽצְאִ֖ים לַצָּבָ֑א וּבֵ֖ין כָּל־הָֽעֵדָֽה׃

<a target = '_blank' href='https://hatanach.geulah.org.il/verse/citation.php?verse=Num31:28'/> (31:28)</a>וַֽהֲרֵֽמֹתָ֨ מֶ֜כֶס לַֽיהוָֹ֗ה מֵאֵ֞ת אַנְשֵׁ֤י הַמִּלְחָמָה֙ הַיֹּֽצְאִ֣ים לַצָּבָ֔א אֶחָ֣ד נֶ֔פֶשׁ מֵֽחֲמֵ֖שׁ הַמֵּאֹ֑ות מִן־הָֽאָדָם֙ וּמִן־הַבָּקָ֔ר וּמִן־הַחֲמֹרִ֖ים וּמִן־הַצֹּֽאן׃

<a target = '_blank' href='https://hatanach.geulah.org.il/verse/citation.php?verse=Num31:29'/> (31:29)</a>מִמַּֽחֲצִיתָ֖ם תִּקָּ֑חוּ וְנָֽתַתָּ֛ה לְאֶלְעָזָ֥ר הַכֹּהֵ֖ן תְּרוּמַ֥ת יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num31:30'/> (31:30)</a>וּמִמַּֽחֲצִ֨ת בְּנֵֽי־יִשְׂרָאֵ֜ל תִּקַּ֣ח ׀ אֶחָ֣ד ׀ אָחֻ֣ז מִן־הַֽחֲמִשִּׁ֗ים מִן־הָֽאָדָ֧ם מִן־הַבָּקָ֛ר מִן־הַֽחֲמֹרִ֥ים וּמִן־הַצֹּ֖אן מִכָּל־הַבְּהֵמָ֑ה וְנָֽתַתָּ֤ה אֹתָם֙ לַֽלְוִיִּ֔ם שֹֽׁמְרֵ֕י מִשְׁמֶ֖רֶת מִשְׁכַּ֥ן יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num31:31'/> (31:31)</a>וַיַּ֣עַשׂ משֶׁ֔ה וְאֶלְעָזָ֖ר הַכֹּהֵ֑ן כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num31:32'/> (31:32)</a>וַיְהִי֙ הַמַּלְקֹ֔וחַ יֶ֣תֶר הַבָּ֔ז אֲשֶׁ֥ר בָּֽזְז֖וּ עַ֣ם הַצָּבָ֑א צֹ֗אן שֵֽׁשׁ־מֵאֹ֥ות אֶ֛לֶף וְשִׁבְעִ֥ים אֶ֖לֶף וַֽחֲמֵ֥שֶׁת־אֲלָפִֽים׃

<a target = '_blank' href='https://hatanach.geulah.org.il/verse/citation.php?verse=Num31:33'/> (31:33)</a>וּבָקָ֕ר שְׁנַ֥יִם וְשִׁבְעִ֖ים אָֽלֶף׃

<a target = '_blank' href='https://hatanach.geulah.org.il/verse/citation.php?verse=Num31:34'/> (31:34)</a>וַֽחֲמֹרִ֕ים אֶחָ֥ד וְשִׁשִּׁ֖ים אָֽלֶף׃

<a target = '_blank' href='https://hatanach.geulah.org.il/verse/citation.php?verse=Num31:35'/> (31:35)</a>וְנֶ֣פֶשׁ אָדָ֔ם מִן־הַ֨נָּשִׁ֔ים אֲשֶׁ֥ר לֹא־יָֽדְע֖וּ מִשְׁכַּ֣ב זָכָ֑ר כָּל־נֶ֕פֶשׁ שְׁנַ֥יִם וּשְׁלשִׁ֖ים אָֽלֶף׃

<a target = '_blank' href='https://hatanach.geulah.org.il/verse/citation.php?verse=Num31:36'/> (31:36)</a>וַתְּהִי֙ הַמֶּֽחֱצָ֔ה חֵ֕לֶק הַיֹּֽצְאִ֖ים בַּצָּבָ֑א מִסְפַּ֣ר הַצֹּ֗אן שְׁלֽשׁ־מֵאֹ֥ות אֶ֙לֶף֙ וּשְׁלשִׁ֣ים אֶ֔לֶף וְשִׁבְעַ֥ת אֲלָפִ֖ים וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num31:37'/> (31:37)</a>וַיְהִ֛י הַמֶּ֥כֶס לַֽיהוָֹ֖ה מִן־הַצֹּ֑אן שֵׁ֥שׁ מֵאֹ֖ות חָמֵ֥שׁ וְשִׁבְעִֽים׃

<a target = '_blank' href='https://hatanach.geulah.org.il/verse/citation.php?verse=Num31:38'/> (31:38)</a>וְהַ֨בָּקָ֔ר שִׁשָּׁ֥ה וּשְׁלשִׁ֖ים אָ֑לֶף וּמִכְסָ֥ם לַֽיהוָֹ֖ה שְׁנַ֥יִם וְשִׁבְעִֽים׃

<a target = '_blank' href='https://hatanach.geulah.org.il/verse/citation.php?verse=Num31:39'/> (31:39)</a>וַֽחֲמֹרִ֕ים שְׁלשִׁ֥ים אֶ֖לֶף וַֽחֲמֵ֣שׁ מֵאֹ֑ות וּמִכְסָ֥ם לַֽיהוָֹ֖ה אֶחָ֥ד וְשִׁשִּֽׁים׃

<a target = '_blank' href='https://hatanach.geulah.org.il/verse/citation.php?verse=Num31:40'/> (31:40)</a>וְנֶ֣פֶשׁ אָדָ֔ם שִׁשָּׁ֥ה עָשָׂ֖ר אָ֑לֶף וּמִכְסָם֙ לַֽיהוָֹ֔ה שְׁנַ֥יִם וּשְׁלשִׁ֖ים נָֽפֶשׁ׃

<a target = '_blank' href='https://hatanach.geulah.org.il/verse/citation.php?verse=Num31:41'/> (31:41)</a>וַיִּתֵּ֣ן משֶׁ֗ה אֶת־מֶ֙כֶס֙ תְּרוּמַ֣ת יְהוָֹ֔ה לְאֶלְעָזָ֖ר הַכֹּהֵ֑ן כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num31:42'/> (31:42)</a>וּמִמַּֽחֲצִ֖ית בְּנֵ֣י יִשְׂרָאֵ֑ל אֲשֶׁר֙ חָצָ֣ה משֶׁ֔ה מִן־הָֽאֲנָשִׁ֖ים הַצֹּֽבְאִֽים׃

<a target = '_blank' href='https://hatanach.geulah.org.il/verse/citation.php?verse=Num31:43'/> (31:43)</a>וַתְּהִ֛י מֶֽחֱצַ֥ת הָֽעֵדָ֖ה מִן־הַצֹּ֑אן שְׁלֽשׁ־מֵאֹ֥ות אֶ֙לֶף֙ וּשְׁלשִׁ֣ים אֶ֔לֶף שִׁבְעַ֥ת אֲלָפִ֖ים וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num31:44'/> (31:44)</a>וּבָקָ֕ר שִׁשָּׁ֥ה וּשְׁלשִׁ֖ים אָֽלֶף׃

<a target = '_blank' href='https://hatanach.geulah.org.il/verse/citation.php?verse=Num31:45'/> (31:45)</a>וַֽחֲמֹרִ֕ים שְׁלשִׁ֥ים אֶ֖לֶף וַֽחֲמֵ֥שׁ מֵאֹֽות׃

<a target = '_blank' href='https://hatanach.geulah.org.il/verse/citation.php?verse=Num31:46'/> (31:46)</a>וְנֶ֣פֶשׁ אָדָ֔ם שִׁשָּׁ֥ה עָשָׂ֖ר אָֽלֶף׃

<a target = '_blank' href='https://hatanach.geulah.org.il/verse/citation.php?verse=Num31:47'/> (31:47)</a>וַיִּקַּ֨ח משֶׁ֜ה מִמַּֽחֲצִ֣ת בְּנֵֽי־יִשְׂרָאֵ֗ל אֶת־הָֽאָחֻז֙ אֶחָ֣ד מִן־הַֽחֲמִשִּׁ֔ים מִן־הָֽאָדָ֖ם וּמִן־הַבְּהֵמָ֑ה וַיִּתֵּ֨ן אֹתָ֜ם לַֽלְוִיִּ֗ם שֹֽׁמְרֵי֙ מִשְׁמֶ֙רֶת֙ מִשְׁכַּ֣ן יְהוָֹ֔ה כַּֽאֲשֶׁ֛ר צִוָּ֥ה יְהוָֹ֖ה אֶת־משֶֽׁה׃

<a target = '_blank' href='https://hatanach.geulah.org.il/verse/citation.php?verse=Num31:48'/> (31:48)</a>וַיִּקְרְבוּ֙ אֶל־משֶׁ֔ה הַפְּקֻדִ֕ים אֲשֶׁ֖ר לְאַלְפֵ֣י הַצָּבָ֑א שָׂרֵ֥י הָֽאֲלָפִ֖ים וְשָׂרֵ֥י הַמֵּאֹֽות׃

<a target = '_blank' href='https://hatanach.geulah.org.il/verse/citation.php?verse=Num31:49'/> (31:49)</a>וַיֹּֽאמְרוּ֙ אֶל־משֶׁ֔ה עֲבָדֶ֣יךָ נָֽשְׂא֗וּ אֶת־רֹ֛אשׁ אַנְשֵׁ֥י הַמִּלְחָמָ֖ה אֲשֶׁ֣ר בְּיָדֵ֑נוּ וְלֹֽא־נִפְקַ֥ד מִמֶּ֖נּוּ אִֽישׁ׃

<a target = '_blank' href='https://hatanach.geulah.org.il/verse/citation.php?verse=Num31:50'/> (31:50)</a>וַנַּקְרֵ֞ב אֶת־קָרְבַּ֣ן יְהוָֹ֗ה אִישׁ֩ אֲשֶׁ֨ר מָצָ֤א כְלִֽי־זָהָב֙ אֶצְעָדָ֣ה וְצָמִ֔יד טַבַּ֖עַת עָגִ֣יל וְכוּמָ֑ז לְכַפֵּ֥ר עַל־נַפְשֹׁתֵ֖ינוּ לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num31:51'/> (31:51)</a>וַיִּקַּ֨ח משֶׁ֜ה וְאֶלְעָזָ֧ר הַכֹּהֵ֛ן אֶת־הַזָּהָ֖ב מֵֽאִתָּ֑ם כֹּ֖ל כְּלִ֥י מַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Num31:52'/> (31:52)</a>וַיְהִ֣י ׀ כָּל־זְהַ֣ב הַתְּרוּמָ֗ה אֲשֶׁ֤ר הֵרִ֙ימוּ֙ לַֽיהוָֹ֔ה שִׁשָּׁ֨ה עָשָׂ֥ר אֶ֛לֶף שְׁבַע־מֵאֹ֥ות וַֽחֲמִשִּׁ֖ים שָׁ֑קֶל מֵאֵת֙ שָׂרֵ֣י הָֽאֲלָפִ֔ים וּמֵאֵ֖ת שָׂרֵ֥י הַמֵּאֹֽות׃

<a target = '_blank' href='https://hatanach.geulah.org.il/verse/citation.php?verse=Num31:53'/> (31:53)</a>אַנְשֵׁי֙ הַצָּבָ֔א בָּֽזְז֖וּ אִ֥ישׁ לֹֽו׃

<a target = '_blank' href='https://hatanach.geulah.org.il/verse/citation.php?verse=Num31:54'/> (31:54)</a>וַיִּקַּ֨ח משֶׁ֜ה וְאֶלְעָזָ֤ר הַכֹּהֵן֙ אֶת־הַזָּהָ֔ב מֵאֵ֛ת שָׂרֵ֥י הָֽאֲלָפִ֖ים וְהַמֵּאֹ֑ות וַיָּבִ֤אוּ אֹתֹו֙ אֶל־אֹ֣הֶל מֹועֵ֔ד זִכָּרֹ֥ון לִבְנֵֽי־יִשְׂרָאֵ֖ל לִפְנֵ֥י יְהוָֹֽה׃ פ

<a target = '_blank' href='https://hatanach.geulah.org.il/verse/citation.php?verse=Num32:1'/> (32:1)</a>וּמִקְנֶ֣ה ׀ רַ֗ב הָיָ֞ה לִבְנֵ֧י רְאוּבֵ֛ן וְלִבְנֵי־גָ֖ד עָצ֣וּם מְאֹ֑ד וַיִּרְא֞וּ אֶת־אֶ֤רֶץ יַעְזֵר֙ וְאֶת־אֶ֣רֶץ גִּלְעָ֔ד וְהִנֵּ֥ה הַמָּקֹ֖ום מְקֹ֥ום מִקְנֶֽה׃

<a target = '_blank' href='https://hatanach.geulah.org.il/verse/citation.php?verse=Num32:2'/> (32:2)</a>וַיָּבֹ֥אוּ בְנֵי־גָ֖ד וּבְנֵ֣י רְאוּבֵ֑ן וַיֹּֽאמְר֤וּ אֶל־משֶׁה֙ וְאֶל־אֶלְעָזָ֣ר הַכֹּהֵ֔ן וְאֶל־נְשִׂיאֵ֥י הָֽעֵדָ֖ה לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num32:3'/> (32:3)</a>עֲטָרֹ֤ות וְדִיבֹן֙ וְיַעְזֵ֣ר וְנִמְרָ֔ה וְחֶשְׁבֹּ֖ון וְאֶלְעָלֵ֑ה וּשְׂבָ֥ם וּנְבֹ֖ו וּבְעֹֽן׃

<a target = '_blank' href='https://hatanach.geulah.org.il/verse/citation.php?verse=Num32:4'/> (32:4)</a>הָאָ֗רֶץ אֲשֶׁ֨ר הִכָּ֤ה יְהוָֹה֙ לִפְנֵי֙ עֲדַ֣ת יִשְׂרָאֵ֔ל אֶ֥רֶץ מִקְנֶ֖ה הִ֑וא וְלַֽעֲבָדֶ֖יךָ מִקְנֶֽה׃ ס

<a target = '_blank' href='https://hatanach.geulah.org.il/verse/citation.php?verse=Num32:5'/> (32:5)</a>וַיֹּֽאמְר֗וּ אִם־מָצָ֤אנוּ חֵן֙ בְּעֵינֶ֔יךָ יֻתַּ֞ן אֶת־הָאָ֧רֶץ הַזֹּ֛את לַֽעֲבָדֶ֖יךָ לַֽאֲחֻזָּ֑ה אַל־תַּֽעֲבִרֵ֖נוּ אֶת־הַיַּרְדֵּֽן׃

<a target = '_blank' href='https://hatanach.geulah.org.il/verse/citation.php?verse=Num32:6'/> (32:6)</a>וַיֹּ֣אמֶר משֶׁ֔ה לִבְנֵי־גָ֖ד וְלִבְנֵ֣י רְאוּבֵ֑ן הַאַֽחֵיכֶ֗ם יָבֹ֙אוּ֙ לַמִּלְחָמָ֔ה וְאַתֶּ֖ם תֵּ֥שְׁבוּ פֹֽה׃

<a target = '_blank' href='https://hatanach.geulah.org.il/verse/citation.php?verse=Num32:7'/> (32:7)</a>וְלָ֣מָּה תְנִו֯א֔וּן אֶת־לֵ֖ב בְּנֵ֣י יִשְׂרָאֵ֑ל מֵֽעֲבֹר֙ אֶל־הָאָ֔רֶץ אֲשֶׁר־נָתַ֥ן לָהֶ֖ם יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num32:8'/> (32:8)</a>כֹּ֥ה עָשׂ֖וּ אֲבֹֽתֵיכֶ֑ם בְּשָׁלְחִ֥י אֹתָ֛ם מִקָּדֵ֥שׁ בַּרְנֵ֖עַ לִרְאֹ֥ות אֶת־הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num32:9'/> (32:9)</a>וַיַּֽעֲל֞וּ עַד־נַ֣חַל אֶשְׁכֹּ֗ול וַיִּרְאוּ֙ אֶת־הָאָ֔רֶץ וַיָּנִ֕יאוּ אֶת־לֵ֖ב בְּנֵ֣י יִשְׂרָאֵ֑ל לְבִלְתִּי־בֹא֙ אֶל־הָאָ֔רֶץ אֲשֶׁר־נָתַ֥ן לָהֶ֖ם יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num32:10'/> (32:10)</a>וַיִּֽחַר־אַ֥ף יְהוָֹ֖ה בַּיֹּ֣ום הַה֑וּא וַיִּשָּׁבַ֖ע לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num32:11'/> (32:11)</a>אִם־יִרְא֨וּ הָֽאֲנָשִׁ֜ים הָֽעֹלִ֣ים מִמִּצְרַ֗יִם מִבֶּ֨ן עֶשְׂרִ֤ים שָׁנָה֙ וָמַ֔עְלָה אֵ֚ת הָֽאֲדָמָ֔ה אֲשֶׁ֥ר נִשְׁבַּ֛עְתִּי לְאַבְרָהָ֥ם לְיִצְחָ֖ק וּלְיַֽעֲקֹ֑ב כִּ֥י לֹֽא־מִלְֿא֖וּ אַֽחֲרָֽי׃

<a target = '_blank' href='https://hatanach.geulah.org.il/verse/citation.php?verse=Num32:12'/> (32:12)</a>בִּלְתִּ֞י כָּלֵ֤ב בֶּן־יְפֻנֶּה֙ הַקְּנִזִּ֔י וִֽיהֹושֻׁ֖עַ בִּן־נ֑וּן כִּ֥י מִלְֿא֖וּ אַֽחֲרֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num32:13'/> (32:13)</a>וַיִּֽחַר־אַ֤ף יְהוָֹה֙ בְּיִשְׂרָאֵ֔ל וַיְנִעֵם֙ בַּמִּדְבָּ֔ר אַרְבָּעִ֖ים שָׁנָ֑ה עַד־תֹּם֙ כָּל־הַדֹּ֔ור הָֽעֹשֶׂ֥ה הָרַ֖ע בְּעֵינֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num32:14'/> (32:14)</a>וְהִנֵּ֣ה קַמְתֶּ֗ם תַּ֚חַת אֲבֹ֣תֵיכֶ֔ם תַּרְבּ֖וּת אֲנָשִׁ֣ים חַטָּאִ֑ים לִסְפֹּ֣ות עֹ֗וד עַ֛ל חֲרֹ֥ון אַף־יְהוָֹ֖ה אֶל־יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num32:15'/> (32:15)</a>כִּ֤י תְשׁוּבֻן֙ מֵאַ֣חֲרָ֔יו וְיָסַ֣ף עֹ֔וד לְהַנִּיחֹ֖ו בַּמִּדְבָּ֑ר וְשִֽׁחַתֶּ֖ם לְכָל־הָעָ֥ם הַזֶּֽה׃ ס

<a target = '_blank' href='https://hatanach.geulah.org.il/verse/citation.php?verse=Num32:16'/> (32:16)</a>וַיִּגְּשׁ֤וּ אֵלָיו֙ וַ֣יֹּאמְר֔וּ גִּדְרֹ֥ת צֹ֛אן נִבְנֶ֥ה לְמִקְנֵ֖נוּ פֹּ֑ה וְעָרִ֖ים לְטַפֵּֽנוּ׃

<a target = '_blank' href='https://hatanach.geulah.org.il/verse/citation.php?verse=Num32:17'/> (32:17)</a>וַֽאֲנַ֜חְנוּ נֵֽחָלֵ֣ץ חֻשִׁ֗ים לִפְנֵי֙ בְּנֵ֣י יִשְׂרָאֵ֔ל עַ֛ד אֲשֶׁ֥ר אִם־הֲבִֽיאֹנֻ֖ם אֶל־מְקֹומָ֑ם וְיָשַׁ֤ב טַפֵּ֙נוּ֙ בְּעָרֵ֣י הַמִּבְצָ֔ר מִפְּנֵ֖י יֽשְׁבֵ֥י הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num32:18'/> (32:18)</a>לֹ֥א נָשׁ֖וּב אֶל־בָּתֵּ֑ינוּ עַ֗ד הִתְנַחֵל֨ בְּנֵ֣י יִשְׂרָאֵ֔ל אִ֖ישׁ נַֽחֲלָתֹֽו׃

<a target = '_blank' href='https://hatanach.geulah.org.il/verse/citation.php?verse=Num32:19'/> (32:19)</a>כִּ֣י לֹ֤א נִנְחַל֨ אִתָּ֔ם מֵעֵ֥בֶר לַיַּרְדֵּ֖ן וָהָ֑לְאָה כִּ֣י בָ֤אָה נַֽחֲלָתֵ֙נוּ֙ אֵלֵ֔ינוּ מֵעֵ֥בֶר הַיַּרְדֵּ֖ן מִזְרָֽחָה׃ פ

<a target = '_blank' href='https://hatanach.geulah.org.il/verse/citation.php?verse=Num32:20'/> (32:20)</a>וַיֹּ֤אמֶר אֲלֵיהֶם֙ משֶׁ֔ה אִם־תַּֽעֲשׂ֖וּן אֶת־הַדָּבָ֣ר הַזֶּ֑ה אִם־תֵּחָֽלְצ֛וּ לִפְנֵ֥י יְהוָֹ֖ה לַמִּלְחָמָֽה׃

<a target = '_blank' href='https://hatanach.geulah.org.il/verse/citation.php?verse=Num32:21'/> (32:21)</a>וְעָבַ֨ר לָכֶ֧ם כָּל־חָל֛וּץ אֶת־הַיַּרְדֵּ֖ן לִפְנֵ֣י יְהוָֹ֑ה עַ֧ד הֹֽורִישֹׁ֛ו אֶת־אֹֽיְבָ֖יו מִפָּנָֽיו׃

<a target = '_blank' href='https://hatanach.geulah.org.il/verse/citation.php?verse=Num32:22'/> (32:22)</a>וְנִכְבְּשָׁ֨ה הָאָ֜רֶץ לִפְנֵ֤י יְהוָֹה֙ וְאַחַ֣ר תָּשֻׁ֔בוּ וִהְיִיתֶ֧ם נְקִיִּ֛ם מֵֽיְהוָֹ֖ה וּמִיִּשְׂרָאֵ֑ל וְ֠הָֽיְתָה הָאָ֨רֶץ הַזֹּ֥את לָכֶ֛ם לַֽאֲחֻזָּ֖ה לִפְנֵ֥י יְהוָֹֽה׃

<a target = '_blank' href='https://hatanach.geulah.org.il/verse/citation.php?verse=Num32:23'/> (32:23)</a>וְאִם־לֹ֤א תַֽעֲשׂוּן֙ כֵּ֔ן הִנֵּ֥ה חֲטָאתֶ֖ם לַֽיהוָֹ֑ה וּדְעוּ֙ חַטַּאתְכֶ֔ם אֲשֶׁ֥ר תִּמְצָ֖א אֶתְכֶֽם׃

<a target = '_blank' href='https://hatanach.geulah.org.il/verse/citation.php?verse=Num32:24'/> (32:24)</a>בְּנֽוּ־לָכֶ֤ם עָרִים֙ לְטַפְּכֶ֔ם וּגְדֵרֹ֖ת לְצֹנַֽאֲכֶ֑ם וְהַיֹּצֵ֥א מִפִּיכֶ֖ם תַּֽעֲשֽׂוּ׃

<a target = '_blank' href='https://hatanach.geulah.org.il/verse/citation.php?verse=Num32:25'/> (32:25)</a>וַיֹּ֤א֯מֶר בְּנֵי־גָד֙ וּבְנֵ֣י רְאוּבֵ֔ן אֶל־משֶׁ֖ה לֵאמֹ֑ר עֲבָדֶ֣יךָ יַֽעֲשׂ֔וּ כַּֽאֲשֶׁ֥ר אֲדֹנִ֖י מְצַוֶּֽה׃

<a target = '_blank' href='https://hatanach.geulah.org.il/verse/citation.php?verse=Num32:26'/> (32:26)</a>טַפֵּ֣נוּ נָשֵׁ֔ינוּ מִקְנֵ֖נוּ וְכָל־בְּהֶמְתֵּ֑נוּ יִֽהְיוּ־שָׁ֖ם בְּעָרֵ֥י הַגִּלְעָֽד׃

<a target = '_blank' href='https://hatanach.geulah.org.il/verse/citation.php?verse=Num32:27'/> (32:27)</a>וַֽעֲבָדֶ֨יךָ יַֽעַבְר֜וּ כָּל־חֲל֥וּץ צָבָ֛א לִפְנֵ֥י יְהוָֹ֖ה לַמִּלְחָמָ֑ה כַּֽאֲשֶׁ֥ר אֲדֹנִ֖י דֹּבֵֽר׃

<a target = '_blank' href='https://hatanach.geulah.org.il/verse/citation.php?verse=Num32:28'/> (32:28)</a>וַיְצַ֤ו לָהֶם֙ משֶׁ֔ה אֵ֚ת אֶלְעָזָ֣ר הַכֹּהֵ֔ן וְאֵ֖ת יְהֹושֻׁ֣עַ בִּן־נ֑וּן וְאֶת־רָאשֵׁ֛י אֲבֹ֥ות הַמַּטֹּ֖ות לִבְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num32:29'/> (32:29)</a>וַיֹּ֨אמֶר משֶׁ֜ה אֲלֵהֶ֗ם אִם־יַֽעַבְר֣וּ בְנֵי־גָ֣ד וּבְנֵֽי־רְאוּבֵ֣ן ׀ אִ֠תְּכֶם אֶת־הַיַּרְדֵּ֞ן כָּל־חָל֤וּץ לַמִּלְחָמָה֙ לִפְנֵ֣י יְהוָֹ֔ה וְנִכְבְּשָׁ֥ה הָאָ֖רֶץ לִפְנֵיכֶ֑ם וּנְתַתֶּ֥ם לָהֶ֛ם אֶת־אֶ֥רֶץ הַגִּלְעָ֖ד לַֽאֲחֻזָּֽה׃

<a target = '_blank' href='https://hatanach.geulah.org.il/verse/citation.php?verse=Num32:30'/> (32:30)</a>וְאִם־לֹ֧א יַֽעַבְר֛וּ חֲלוּצִ֖ים אִתְּכֶ֑ם וְנֹֽאחֲז֥וּ בְתֹֽכְכֶ֖ם בְּאֶ֥רֶץ כְּנָֽעַן׃

<a target = '_blank' href='https://hatanach.geulah.org.il/verse/citation.php?verse=Num32:31'/> (32:31)</a>וַיַּֽעֲנ֧וּ בְנֵי־גָ֛ד וּבְנֵ֥י רְאוּבֵ֖ן לֵאמֹ֑ר אֵת֩ אֲשֶׁ֨ר דִּבֶּ֧ר יְהוָֹ֛ה אֶל־עֲבָדֶ֖יךָ כֵּ֥ן נַֽעֲשֶֽׂה׃

<a target = '_blank' href='https://hatanach.geulah.org.il/verse/citation.php?verse=Num32:32'/> (32:32)</a>נַ֣חְנוּ נַֽעֲבֹ֧ר חֲלוּצִ֛ים לִפְנֵ֥י יְהוָֹ֖ה אֶ֣רֶץ כְּנָ֑עַן וְאִתָּ֙נוּ֙ אֲחֻזַּ֣ת נַֽחֲלָתֵ֔נוּ מֵעֵ֖בֶר לַיַּרְדֵּֽן׃

<a target = '_blank' href='https://hatanach.geulah.org.il/verse/citation.php?verse=Num32:33'/> (32:33)</a>וַיִּתֵּ֣ן לָהֶ֣ם ׀ משֶׁ֡ה לִבְנֵי־גָד֩ וְלִבְנֵ֨י רְאוּבֵ֜ן וְלַֽחֲצִ֣י ׀ שֵׁ֣בֶט ׀ מְנַשֶּׁ֣ה בֶן־יֹוסֵ֗ף אֶת־מַמְלֶ֨כֶת֙ סִיחֹן֙ מֶ֣לֶךְ הָֽאֱמֹרִ֔י וְאֶת־מַמְלֶ֔כֶת עֹ֖וג מֶ֣לֶךְ הַבָּשָׁ֑ן הָאָ֗רֶץ לְעָרֶ֙יהָ֙ בִּגְבֻלֹ֔ת עָרֵ֥י הָאָ֖רֶץ סָבִֽיב׃

<a target = '_blank' href='https://hatanach.geulah.org.il/verse/citation.php?verse=Num32:34'/> (32:34)</a>וַיִּבְנ֣וּ בְנֵי־גָ֔ד אֶת־דִּיבֹ֖ן וְאֶת־עֲטָרֹ֑ת וְאֵ֖ת עֲרֹעֵֽר׃

<a target = '_blank' href='https://hatanach.geulah.org.il/verse/citation.php?verse=Num32:35'/> (32:35)</a>וְאֶת־עַטְרֹ֥ת שֹׁופָ֛ן וְאֶת־יַעְזֵ֖ר וְיָגְבְּהָֽה׃

<a target = '_blank' href='https://hatanach.geulah.org.il/verse/citation.php?verse=Num32:36'/> (32:36)</a>וְאֶת־בֵּ֥ית נִמְרָ֖ה וְאֶת־בֵּ֣ית הָרָ֑ן עָרֵ֥י מִבְצָ֖ר וְגִדְרֹ֥ת צֹֽאן׃

<a target = '_blank' href='https://hatanach.geulah.org.il/verse/citation.php?verse=Num32:37'/> (32:37)</a>וּבְנֵ֤י רְאוּבֵן֙ בָּנ֔וּ אֶת־חֶשְׁבֹּ֖ון וְאֶת־אֶלְעָלֵ֑א וְאֵ֖ת קִרְיָתָֽיִם׃

<a target = '_blank' href='https://hatanach.geulah.org.il/verse/citation.php?verse=Num32:38'/> (32:38)</a>וְאֶת־נְבֹ֞ו וְאֶת־בַּ֧עַל מְעֹ֛ון מֽוּסַבֹּ֥ת שֵׁ֖ם וְאֶת־שִׂבְמָ֑ה וַיִּקְרְא֣וּ בְשֵׁמֹ֔ת אֶת־שְׁמֹ֥ות הֶֽעָרִ֖ים אֲשֶׁ֥ר בָּנֽוּ׃

<a target = '_blank' href='https://hatanach.geulah.org.il/verse/citation.php?verse=Num32:39'/> (32:39)</a>וַיֵּ֨לְכ֜וּ בְּנֵ֨י מָכִ֧יר בֶּן־מְנַשֶּׁ֛ה גִּלְעָ֖דָה וַיִּלְכְּדֻ֑הָ וַיֹּ֖ורֶשׁ אֶת־הָֽאֱמֹרִ֥י אֲשֶׁר־בָּֽהּ׃

<a target = '_blank' href='https://hatanach.geulah.org.il/verse/citation.php?verse=Num32:40'/> (32:40)</a>וַיִּתֵּ֤ן משֶׁה֙ אֶת־הַגִּלְעָ֔ד לְמָכִ֖יר בֶּן־מְנַשֶּׁ֑ה וַיֵּ֖שֶׁב בָּֽהּ׃

<a target = '_blank' href='https://hatanach.geulah.org.il/verse/citation.php?verse=Num32:41'/> (32:41)</a>וְיָאִ֤יר בֶּן־מְנַשֶּׁה֙ הָלַ֔ךְ וַיִּלְכֹּ֖ד אֶת־חַוֹּֽתֵיהֶ֑ם וַיִּקְרָ֥א אֶתְהֶ֖ן חַוֹּ֥ת יָאִֽיר׃

<a target = '_blank' href='https://hatanach.geulah.org.il/verse/citation.php?verse=Num32:42'/> (32:42)</a>וְנֹ֣בַח הָלַ֔ךְ וַיִּלְכֹּ֥ד אֶת־קְנָ֖ת וְאֶת־בְּנֹתֶ֑יהָ וַיִּקְרָ֧א לָ֦֯הֿ נֹ֖בַח בִּשְׁמֹֽו׃ פ

<a target = '_blank' href='https://hatanach.geulah.org.il/verse/citation.php?verse=Num33:1'/> (33:1)</a>אֵ֜לֶּה מַסְעֵ֣י בְנֵי־יִשְׂרָאֵ֗ל אֲשֶׁ֧ר יָֽצְא֛וּ מֵאֶ֥רֶץ מִצְרַ֖יִם לְצִבְאֹתָ֑ם בְּיַד־משֶׁ֖ה וְאַֽהֲרֹֽן׃

<a target = '_blank' href='https://hatanach.geulah.org.il/verse/citation.php?verse=Num33:2'/> (33:2)</a>וַיִּכְתֹּ֨ב משֶׁ֜ה אֶת־מֹוצָֽאֵיהֶ֛ם לְמַסְעֵיהֶ֖ם עַל־פִּ֣י יְהוָֹ֑ה וְאֵ֥לֶּה מַסְעֵיהֶ֖ם לְמֹוצָֽאֵיהֶֽם׃

<a target = '_blank' href='https://hatanach.geulah.org.il/verse/citation.php?verse=Num33:3'/> (33:3)</a>וַיִּסְע֤וּ מֵֽרַעְמְסֵס֙ בַּחֹ֣דֶשׁ הָֽרִאשֹׁ֔ון בַּֽחֲמִשָּׁ֥ה עָשָׂ֛ר יֹ֖ום לַחֹ֣דֶשׁ הָֽרִאשֹׁ֑ון מִמָּֽחֳרַ֣ת הַפֶּ֗סַח יָֽצְא֤וּ בְנֵֽי־יִשְׂרָאֵל֨ בְּיָ֣ד רָמָ֔ה לְעֵינֵ֖י כָּל־מִצְרָֽיִם׃

<a target = '_blank' href='https://hatanach.geulah.org.il/verse/citation.php?verse=Num33:4'/> (33:4)</a>וּמִצְרַ֣יִם מְקַבְּרִ֗ים אֵת֩ אֲשֶׁ֨ר הִכָּ֧ה יְהוָֹ֛ה בָּהֶ֖ם כָּל־בְּכֹ֑ור וּבֵֽאלֹ֣הֵיהֶ֔ם עָשָׂ֥ה יְהוָֹ֖ה שְׁפָטִֽים׃

<a target = '_blank' href='https://hatanach.geulah.org.il/verse/citation.php?verse=Num33:5'/> (33:5)</a>וַיִּסְע֥וּ בְנֵֽי־יִשְׂרָאֵ֖ל מֵֽרַעְמְסֵ֑ס וַיַּֽחֲנ֖וּ בְּסֻכֹּֽת׃

<a target = '_blank' href='https://hatanach.geulah.org.il/verse/citation.php?verse=Num33:6'/> (33:6)</a>וַיִּסְע֖וּ מִסֻּכֹּ֑ת וַיַּֽחֲנ֣וּ בְאֵתָ֔ם אֲשֶׁ֖ר בִּקְצֵ֥ה הַמִּדְבָּֽר׃

<a target = '_blank' href='https://hatanach.geulah.org.il/verse/citation.php?verse=Num33:7'/> (33:7)</a>וַיִּסְעוּ֙ מֵֽאֵתָ֔ם וַיָּ֙שָׁב֙ עַל־פִּ֣י הַֽחִירֹ֔ת אֲשֶׁ֥ר עַל־פְּנֵ֖י בַּ֣עַל צְפֹ֑ון וַיַּֽחֲנ֖וּ לִפְנֵ֥י מִגְדֹּֽל׃

<a target = '_blank' href='https://hatanach.geulah.org.il/verse/citation.php?verse=Num33:8'/> (33:8)</a>וַיִּסְעוּ֙ מִפְּ֯נֵ֣י הַֽחִירֹ֔ת וַיַּֽעַבְר֥וּ בְתֹֽוךְ־הַיָּ֖ם הַמִּדְבָּ֑רָה וַיֵּ֨לְכ֜וּ דֶּ֣רֶךְ שְׁל֤שֶׁת יָמִים֙ בְּמִדְבַּ֣ר אֵתָ֔ם וַיַּֽחֲנ֖וּ בְּמָרָֽה׃

<a target = '_blank' href='https://hatanach.geulah.org.il/verse/citation.php?verse=Num33:9'/> (33:9)</a>וַיִּסְעוּ֙ מִמָּרָ֔ה וַיָּבֹ֖אוּ אֵילִ֑מָה וּ֠בְאֵילִם שְׁתֵּ֨ים עֶשְׂרֵ֜ה עֵינֹ֥ת מַ֛יִם וְשִׁבְעִ֥ים תְּמָרִ֖ים וַיַּֽחֲנוּ־שָֽׁם׃

<a target = '_blank' href='https://hatanach.geulah.org.il/verse/citation.php?verse=Num33:10'/> (33:10)</a>וַיִּסְע֖וּ מֵֽאֵילִ֑ם וַיַּֽחֲנ֖וּ עַל־יַם־סֽוּף׃

<a target = '_blank' href='https://hatanach.geulah.org.il/verse/citation.php?verse=Num33:11'/> (33:11)</a>וַיִּסְע֖וּ מִיַּם־ס֑וּף וַיַּֽחֲנ֖וּ בְּמִדְבַּר־סִֽין׃

<a target = '_blank' href='https://hatanach.geulah.org.il/verse/citation.php?verse=Num33:12'/> (33:12)</a>וַיִּסְע֖וּ מִמִּדְבַּר־סִ֑ין וַיַּֽחֲנ֖וּ בְּדָפְקָֽה׃

<a target = '_blank' href='https://hatanach.geulah.org.il/verse/citation.php?verse=Num33:13'/> (33:13)</a>וַיִּסְע֖וּ מִדָּפְקָ֑ה וַיַּֽחֲנ֖וּ בְּאָלֽוּשׁ׃

<a target = '_blank' href='https://hatanach.geulah.org.il/verse/citation.php?verse=Num33:14'/> (33:14)</a>וַיִּסְע֖וּ מֵֽאָל֑וּשׁ וַיַּֽחֲנוּ֙ בִּרְפִידִ֔ם וְלֹא־הָ֨יָה שָׁ֥ם מַ֛יִם לָעָ֖ם לִשְׁתֹּֽות׃

<a target = '_blank' href='https://hatanach.geulah.org.il/verse/citation.php?verse=Num33:15'/> (33:15)</a>וַיִּסְע֖וּ מֵֽרְפִידִ֑ם וַיַּֽחֲנ֖וּ בְּמִדְבַּ֥ר סִינָֽי׃

<a target = '_blank' href='https://hatanach.geulah.org.il/verse/citation.php?verse=Num33:16'/> (33:16)</a>וַיִּסְע֖וּ מִמִּדְבַּ֣ר סִינָ֑י וַיַּֽחֲנ֖וּ בְּקִבְרֹ֥ת הַתַּֽאֲוָֽה׃

<a target = '_blank' href='https://hatanach.geulah.org.il/verse/citation.php?verse=Num33:17'/> (33:17)</a>וַיִּסְע֖וּ מִקִּבְרֹ֣ת הַתַּֽאֲוָ֑ה וַיַּֽחֲנ֖וּ בַּֽחֲצֵרֹֽת׃

<a target = '_blank' href='https://hatanach.geulah.org.il/verse/citation.php?verse=Num33:18'/> (33:18)</a>וַיִּסְע֖וּ מֵֽחֲצֵרֹ֑ת וַיַּֽחֲנ֖וּ בְּרִתְמָֽה׃

<a target = '_blank' href='https://hatanach.geulah.org.il/verse/citation.php?verse=Num33:19'/> (33:19)</a>וַיִּסְע֖וּ מֵֽרִתְמָ֑ה וַיַּֽחֲנ֖וּ בְּרִמֹּ֥ן פָּֽרֶץ׃

<a target = '_blank' href='https://hatanach.geulah.org.il/verse/citation.php?verse=Num33:20'/> (33:20)</a>וַיִּסְע֖וּ מֵֽרִמֹּ֣ן פָּ֑רֶץ וַיַּֽחֲנ֖וּ בְּלִבְנָֽה׃

<a target = '_blank' href='https://hatanach.geulah.org.il/verse/citation.php?verse=Num33:21'/> (33:21)</a>וַיִּסְע֖וּ מִלִּבְנָ֑ה וַיַּֽחֲנ֖וּ בְּרִסָּֽה׃

<a target = '_blank' href='https://hatanach.geulah.org.il/verse/citation.php?verse=Num33:22'/> (33:22)</a>וַיִּסְע֖וּ מֵֽרִסָּ֑ה וַיַּֽחֲנ֖וּ בִּקְהֵלָֽתָה׃

<a target = '_blank' href='https://hatanach.geulah.org.il/verse/citation.php?verse=Num33:23'/> (33:23)</a>וַיִּסְע֖וּ מִקְּהֵלָ֑תָה וַיַּֽחֲנ֖וּ בְּהַר־שָֽׁפֶר׃

<a target = '_blank' href='https://hatanach.geulah.org.il/verse/citation.php?verse=Num33:24'/> (33:24)</a>וַיִּסְע֖וּ מֵֽהַר־שָׁ֑פֶר וַיַּֽחֲנ֖וּ בַּֽחֲרָדָֽה׃

<a target = '_blank' href='https://hatanach.geulah.org.il/verse/citation.php?verse=Num33:25'/> (33:25)</a>וַיִּסְע֖וּ מֵֽחֲרָדָ֑ה וַיַּֽחֲנ֖וּ בְּמַקְהֵלֹֽת׃

<a target = '_blank' href='https://hatanach.geulah.org.il/verse/citation.php?verse=Num33:26'/> (33:26)</a>וַיִּסְע֖וּ מִמַּקְהֵלֹ֑ת וַיַּֽחֲנ֖וּ בְּתָֽחַת׃

<a target = '_blank' href='https://hatanach.geulah.org.il/verse/citation.php?verse=Num33:27'/> (33:27)</a>וַיִּסְע֖וּ מִתָּ֑חַת וַיַּֽחֲנ֖וּ בְּתָֽרַח׃

<a target = '_blank' href='https://hatanach.geulah.org.il/verse/citation.php?verse=Num33:28'/> (33:28)</a>וַיִּסְע֖וּ מִתָּ֑רַח וַיַּֽחֲנ֖וּ בְּמִתְקָֽה׃

<a target = '_blank' href='https://hatanach.geulah.org.il/verse/citation.php?verse=Num33:29'/> (33:29)</a>וַיִּסְע֖וּ מִמִּתְקָ֑ה וַיַּֽחֲנ֖וּ בְּחַשְׁמֹנָֽה׃

<a target = '_blank' href='https://hatanach.geulah.org.il/verse/citation.php?verse=Num33:30'/> (33:30)</a>וַיִּסְע֖וּ מֵֽחַשְׁמֹנָ֑ה וַיַּֽחֲנ֖וּ בְּמֹֽסֵרֹֽות׃

<a target = '_blank' href='https://hatanach.geulah.org.il/verse/citation.php?verse=Num33:31'/> (33:31)</a>וַיִּסְע֖וּ מִמֹּֽסֵרֹ֑ות וַיַּֽחֲנ֖וּ בִּבְנֵ֥י יַֽעֲקָֽן׃

<a target = '_blank' href='https://hatanach.geulah.org.il/verse/citation.php?verse=Num33:32'/> (33:32)</a>וַיִּסְע֖וּ מִבְּנֵ֣י יַֽעֲקָ֑ן וַיַּֽחֲנ֖וּ בְּחֹ֥ר הַגִּדְגָּֽד׃

<a target = '_blank' href='https://hatanach.geulah.org.il/verse/citation.php?verse=Num33:33'/> (33:33)</a>וַיִּסְע֖וּ מֵחֹ֣ר הַגִּדְגָּ֑ד וַיַּֽחֲנ֖וּ בְּיָטְבָֽתָה׃

<a target = '_blank' href='https://hatanach.geulah.org.il/verse/citation.php?verse=Num33:34'/> (33:34)</a>וַיִּסְע֖וּ מִיָּטְבָ֑תָה וַיַּֽחֲנ֖וּ בְּעַבְרֹנָֽה׃

<a target = '_blank' href='https://hatanach.geulah.org.il/verse/citation.php?verse=Num33:35'/> (33:35)</a>וַיִּסְע֖וּ מֵֽעַבְרֹנָ֑ה וַיַּֽחֲנ֖וּ בְּעֶצְיֹ֥ן גָּֽבֶר׃

<a target = '_blank' href='https://hatanach.geulah.org.il/verse/citation.php?verse=Num33:36'/> (33:36)</a>וַיִּסְע֖וּ מֵעֶצְיֹ֣ן גָּ֑בֶר וַיַּֽחֲנ֥וּ בְמִדְבַּר־צִ֖ן הִ֥וא קָֽדֵשׁ׃

<a target = '_blank' href='https://hatanach.geulah.org.il/verse/citation.php?verse=Num33:37'/> (33:37)</a>וַיִּסְע֖וּ מִקָּדֵ֑שׁ וַיַּֽחֲנוּ֙ בְּהֹ֣ר הָהָ֔ר בִּקְצֵ֖ה אֶ֥רֶץ אֱדֹֽום׃

<a target = '_blank' href='https://hatanach.geulah.org.il/verse/citation.php?verse=Num33:38'/> (33:38)</a>וַיַּעַל֩ אַֽהֲרֹ֨ן הַכֹּהֵ֜ן אֶל־הֹ֥ר הָהָ֛ר עַל־פִּ֥י יְהוָֹ֖ה וַיָּ֣מָת שָׁ֑ם בִּשְׁנַ֣ת הָֽאַרְבָּעִ֗ים לְצֵ֤את בְּנֵֽי־יִשְׂרָאֵל֨ מֵאֶ֣רֶץ מִצְרַ֔יִם בַּחֹ֥דֶשׁ הַֽחֲמִישִׁ֖י בְּאֶחָ֥ד לַחֹֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num33:39'/> (33:39)</a>וְאַ֣הֲרֹ֔ן בֶּן־שָׁל֧שׁ וְעֶשְׂרִ֛ים וּמְאַ֖ת שָׁנָ֑ה בְּמֹתֹ֖ו בְּהֹ֥ר הָהָֽר׃ ס

<a target = '_blank' href='https://hatanach.geulah.org.il/verse/citation.php?verse=Num33:40'/> (33:40)</a>וַיִּשְׁמַ֗ע הַכְּנַֽעֲנִי֙ מֶ֣לֶךְ עֲרָ֔ד וְהֽוּא־ישֵׁ֥ב בַּנֶּ֖גֶב בְּאֶ֣רֶץ כְּנָ֑עַן בְּבֹ֖א בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num33:41'/> (33:41)</a>וַיִּסְע֖וּ מֵהֹ֣ר הָהָ֑ר וַיַּֽחֲנ֖וּ בְּצַלְמֹנָֽה׃

<a target = '_blank' href='https://hatanach.geulah.org.il/verse/citation.php?verse=Num33:42'/> (33:42)</a>וַיִּסְע֖וּ מִצַּלְמֹנָ֑ה וַיַּֽחֲנ֖וּ בְּפוּנֹֽן׃

<a target = '_blank' href='https://hatanach.geulah.org.il/verse/citation.php?verse=Num33:43'/> (33:43)</a>וַיִּסְע֖וּ מִפּוּנֹ֑ן וַיַּֽחֲנ֖וּ בְּאֹבֹֽת׃

<a target = '_blank' href='https://hatanach.geulah.org.il/verse/citation.php?verse=Num33:44'/> (33:44)</a>וַיִּסְע֖וּ מֵֽאֹבֹ֑ת וַיַּֽחֲנ֛וּ בְּעִיֵּ֥י הָֽעֲבָרִ֖ים בִּגְב֥וּל מֹואָֽב׃

<a target = '_blank' href='https://hatanach.geulah.org.il/verse/citation.php?verse=Num33:45'/> (33:45)</a>וַיִּסְע֖וּ מֵֽעִיִּ֑ים וַיַּֽחֲנ֖וּ בְּדִיבֹ֥ן גָּֽד׃

<a target = '_blank' href='https://hatanach.geulah.org.il/verse/citation.php?verse=Num33:46'/> (33:46)</a>וַיִּסְע֖וּ מִדִּיבֹ֣ן גָּ֑ד וַיַּֽחֲנ֖וּ בְּעַלְמֹ֥ן דִּבְלָתָֽיְמָה׃

<a target = '_blank' href='https://hatanach.geulah.org.il/verse/citation.php?verse=Num33:47'/> (33:47)</a>וַיִּסְע֖וּ מֵֽעַלְמֹ֣ן דִּבְלָתָ֑יְמָה וַיַּֽחֲנ֛וּ בְּהָרֵ֥י הָֽעֲבָרִ֖ים לִפְנֵ֥י נְבֹֽו׃

<a target = '_blank' href='https://hatanach.geulah.org.il/verse/citation.php?verse=Num33:48'/> (33:48)</a>וַיִּסְע֖וּ מֵֽהָרֵ֣י הָֽעֲבָרִ֑ים וַיַּֽחֲנוּ֙ בְּעַרְבֹ֣ת מֹואָ֔ב עַ֖ל יַרְדֵּ֥ן יְרֵחֹֽו׃

<a target = '_blank' href='https://hatanach.geulah.org.il/verse/citation.php?verse=Num33:49'/> (33:49)</a>וַיַּֽחֲנ֤וּ עַל־הַיַּרְדֵּן֙ מִבֵּ֣ית הַיְשִׁמֹ֔ת עַ֖ד אָבֵ֣ל הַשִּׁטִּ֑ים בְּעַרְבֹ֖ת מֹואָֽב׃ ס

<a target = '_blank' href='https://hatanach.geulah.org.il/verse/citation.php?verse=Num33:50'/> (33:50)</a>וַיְדַבֵּ֧ר יְהוָֹ֛ה אֶל־משֶׁ֖ה בְּעַרְבֹ֣ת מֹואָ֑ב עַל־יַרְדֵּ֥ן יְרֵחֹ֖ו לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num33:51'/> (33:51)</a>דַּבֵּר֙ אֶל־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם כִּ֥י אַתֶּ֛ם עֹֽבְרִ֥ים אֶת־הַיַּרְדֵּ֖ן אֶל־אֶ֥רֶץ כְּנָֽעַן׃

<a target = '_blank' href='https://hatanach.geulah.org.il/verse/citation.php?verse=Num33:52'/> (33:52)</a>וְהֹ֨ורַשְׁתֶּ֜ם אֶת־כָּל־יֽשְׁבֵ֤י הָאָ֙רֶץ֙ מִפְּנֵיכֶ֔ם וְאִ֨בַּדְתֶּ֔ם אֵ֖ת כָּל־מַשְׂכִּיֹּתָ֑ם וְאֵ֨ת כָּל־צַלְמֵ֤י מַסֵּֽכֹתָם֙ תְּאַבֵּ֔דוּ וְאֵ֥ת כָּל־בָּֽמֹותָ֖ם תַּשְׁמִֽידוּ׃

<a target = '_blank' href='https://hatanach.geulah.org.il/verse/citation.php?verse=Num33:53'/> (33:53)</a>וְהֹֽורַשְׁתֶּ֥ם אֶת־הָאָ֖רֶץ וִֽישַׁבְתֶּם־בָּ֑הּ כִּ֥י לָכֶ֛ם נָתַ֥תִּי אֶת־הָאָ֖רֶץ לָרֶ֥שֶׁת אֹתָֽהּ׃

<a target = '_blank' href='https://hatanach.geulah.org.il/verse/citation.php?verse=Num33:54'/> (33:54)</a>וְהִתְנַֽחַלְתֶּם֩ אֶת־הָאָ֨רֶץ בְּגֹורָ֜ל לְמִשְׁפְּחֹֽתֵיכֶ֗ם לָרַ֞ב תַּרְבּ֤וּ אֶת־נַֽחֲלָתֹו֙ וְלַֽמְעַט֙ תַּמְעִ֣יט אֶת־נַֽחֲלָתֹ֔ו אֶל֩ אֲשֶׁר־יֵ֨צֵא לֹ֥ו שָׁ֛מָּה הַגֹּורָ֖ל לֹ֣ו יִֽהְיֶ֑ה לְמַטֹּ֥ות אֲבֹֽתֵיכֶ֖ם תִּתְנֶחָֽלוּ׃

<a target = '_blank' href='https://hatanach.geulah.org.il/verse/citation.php?verse=Num33:55'/> (33:55)</a>וְאִם־לֹ֨א תֹורִ֜ישׁוּ אֶת־יֽשְׁבֵ֣י הָאָרֶץ֮ מִפְּנֵיכֶם֒ וְהָיָה֙ אֲשֶׁ֣ר תֹּותִ֣ירוּ מֵהֶ֔ם לְשִׂכִּים֙ בְּעֵ֣ינֵיכֶ֔ם וְלִצְנִינִ֖ם בְּצִדֵּיכֶ֑ם וְצָֽרְר֣וּ אֶתְכֶ֔ם עַל־הָאָ֕רֶץ אֲשֶׁ֥ר אַתֶּ֖ם יֽשְׁבִ֥ים בָּֽהּ׃

<a target = '_blank' href='https://hatanach.geulah.org.il/verse/citation.php?verse=Num33:56'/> (33:56)</a>וְהָיָ֗ה כַּֽאֲשֶׁ֥ר דִּמִּ֛יתִי לַֽעֲשֹׂ֥ות לָהֶ֖ם אֶֽעֱשֶׂ֥ה לָכֶֽם׃ פ

<a target = '_blank' href='https://hatanach.geulah.org.il/verse/citation.php?verse=Num34:1'/> (34:1)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num34:2'/> (34:2)</a>צַ֞ו אֶת־בְּנֵ֤י יִשְׂרָאֵל֨ וְאָֽמַרְתָּ֣ אֲלֵהֶ֔ם כִּֽי־אַתֶּ֥ם בָּאִ֖ים אֶל־הָאָ֣רֶץ כְּנָ֑עַן זֹ֣את הָאָ֗רֶץ אֲשֶׁ֨ר תִּפֹּ֤ל לָכֶם֙ בְּֽנַֽחֲלָ֔ה אֶ֥רֶץ כְּנַ֖עַן לִגְבֻֽלֹתֶֽיהָ׃

<a target = '_blank' href='https://hatanach.geulah.org.il/verse/citation.php?verse=Num34:3'/> (34:3)</a>וְהָיָ֨ה לָכֶ֧ם פְּאַת־נֶ֛גֶב מִמִּדְבַּר־צִ֖ן עַל־יְדֵ֣י אֱדֹ֑ום וְהָיָ֤ה לָכֶם֙ גְּב֣וּל נֶ֔גֶב מִקְֿצֵ֥ה יָֽם־הַמֶּ֖לַח קֵֽדְמָה׃

<a target = '_blank' href='https://hatanach.geulah.org.il/verse/citation.php?verse=Num34:4'/> (34:4)</a>וְנָסַ֣ב לָכֶם֩ הַגְּב֨וּל מִנֶּ֜גֶב לְמַֽעֲלֵ֤ה עַקְרַבִּים֙ וְעָ֣בַר צִ֔נָֿה וְהָיֻ֯ה֨ תֹּֽוצְאֹתָ֔יו מִנֶּ֖גֶב לְקָדֵ֣שׁ בַּרְנֵ֑עַ וְיָצָ֥א חֲצַר־אַדָּ֖ר וְעָבַ֥ר עַצְמֹֽנָה׃

<a target = '_blank' href='https://hatanach.geulah.org.il/verse/citation.php?verse=Num34:5'/> (34:5)</a>וְנָסַ֧ב הַגְּב֛וּל מֵֽעַצְמֹ֖ון נַ֣חְלָה מִצְרָ֑יִם וְהָי֥וּ תֹֽוצְאֹתָ֖יו הַיָּֽמָּה׃

<a target = '_blank' href='https://hatanach.geulah.org.il/verse/citation.php?verse=Num34:6'/> (34:6)</a>וּגְב֣וּל יָ֔ם וְהָיָ֥ה לָכֶ֛ם הַיָּ֥ם הַגָּדֹ֖ול וּגְב֑וּל זֶה־יִֽהְיֶ֥ה לָכֶ֖ם גְּב֥וּל יָֽם׃

<a target = '_blank' href='https://hatanach.geulah.org.il/verse/citation.php?verse=Num34:7'/> (34:7)</a>וְזֶה־יִֽהְיֶ֥ה לָכֶ֖ם גְּב֣וּל צָפֹ֑ון מִן־הַיָּם֙ הַגָּדֹ֔ל תְּתָא֥וּ לָכֶ֖ם הֹ֥ר הָהָֽר׃

<a target = '_blank' href='https://hatanach.geulah.org.il/verse/citation.php?verse=Num34:8'/> (34:8)</a>מֵהֹ֣ר הָהָ֔ר תְּתָא֖וּ לְבֹ֣א חֲמָ֑ת וְהָי֛וּ תֹּֽוצְאֹ֥ת הַגְּבֻ֖ל צְדָֽדָה׃

<a target = '_blank' href='https://hatanach.geulah.org.il/verse/citation.php?verse=Num34:9'/> (34:9)</a>וְיָצָ֤א הַגְּבֻל֨ זִפְרֹ֔נָה וְהָי֥וּ תֹֽוצְאֹתָ֖יו חֲצַ֣ר עֵינָ֑ן זֶה־יִּֽהְיֶ֥ה לָכֶ֖ם גְּב֥וּל צָפֹֽון׃

<a target = '_blank' href='https://hatanach.geulah.org.il/verse/citation.php?verse=Num34:10'/> (34:10)</a>וְהִתְאַוִּיתֶ֥ם לָכֶ֖ם לִגְב֣וּל קֵ֑דְמָה מֵֽחֲצַ֥ר עֵינָ֖ן שְׁפָֽמָה׃

<a target = '_blank' href='https://hatanach.geulah.org.il/verse/citation.php?verse=Num34:11'/> (34:11)</a>וְיָרַ֨ד הַגְּבֻ֧ל מִשְּׁפָ֛ם הָרִֽבְלָ֖ה מִקֶּ֣דֶם לָעָ֑יִן וְיָרַ֣ד הַגְּב֔וּל וּמָחָ֛ה עַל־כֶּ֥תֶף יָֽם־כִּנֶּ֖רֶת קֵֽדְמָה׃

<a target = '_blank' href='https://hatanach.geulah.org.il/verse/citation.php?verse=Num34:12'/> (34:12)</a>וְיָרַ֤ד הַגְּבוּל֨ הַיַּרְדֵּ֔נָה וְהָי֥וּ תֹֽוצְאֹתָ֖יו יָ֣ם הַמֶּ֑לַח זֹאת֩ תִּֽהְיֶ֨ה לָכֶ֥ם הָאָ֛רֶץ לִגְבֻֽלֹתֶ֖יהָ סָבִֽיב׃

<a target = '_blank' href='https://hatanach.geulah.org.il/verse/citation.php?verse=Num34:13'/> (34:13)</a>וַיְצַ֣ו משֶׁ֔ה אֶת־בְּנֵ֥י יִשְׂרָאֵ֖ל לֵאמֹ֑ר זֹ֣את הָאָ֗רֶץ אֲשֶׁ֨ר תִּתְנַֽחֲל֤וּ אֹתָהּ֙ בְּגֹורָ֔ל אֲשֶׁר֙ צִוָּ֣ה יְהוָֹ֔ה לָתֵ֛ת לְתִשְׁעַ֥ת הַמַּטֹּ֖ות וַֽחֲצִ֥י הַמַּטֶּֽה׃

<a target = '_blank' href='https://hatanach.geulah.org.il/verse/citation.php?verse=Num34:14'/> (34:14)</a>כִּ֣י לָֽקְח֞וּ מַטֵּ֨ה בְנֵ֤י הָרֽאוּבֵנִי֙ לְבֵ֣ית אֲבֹתָ֔ם וּמַטֵּ֥ה בְנֵֽי־הַגָּדִ֖י לְבֵ֣ית אֲבֹתָ֑ם וַֽחֲצִי֙ מַטֵּ֣ה מְנַשֶּׁ֔ה לָֽקְח֖וּ נַֽחֲלָתָֽם׃

<a target = '_blank' href='https://hatanach.geulah.org.il/verse/citation.php?verse=Num34:15'/> (34:15)</a>שְׁנֵ֥י הַמַּטֹּ֖ות וַֽחֲצִ֣י הַמַּטֶּ֑ה לָֽקְח֣וּ נַֽחֲלָתָ֗ם מֵעֵ֛בֶר לְיַרְדֵּ֥ן יְרֵחֹ֖ו קֵ֥דְמָה מִזְרָֽחָה׃ פ

<a target = '_blank' href='https://hatanach.geulah.org.il/verse/citation.php?verse=Num34:16'/> (34:16)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num34:17'/> (34:17)</a>אֵ֚לֶּה שְׁמֹ֣ות הָֽאֲנָשִׁ֔ים אֲשֶׁר־יִנְחֲל֥וּ לָכֶ֖ם אֶת־הָאָ֑רֶץ אֶלְעָזָר֙ הַכֹּהֵ֔ן וִֽיהֹושֻׁ֖עַ בִּן־נֽוּן׃

<a target = '_blank' href='https://hatanach.geulah.org.il/verse/citation.php?verse=Num34:18'/> (34:18)</a>וְנָשִׂ֥יא אֶחָ֛ד נָשִׂ֥יא אֶחָ֖ד מִמַּטֶּ֑ה תִּקְֿח֖וּ לִנְחֹ֥ל אֶת־הָאָֽרֶץ׃

<a target = '_blank' href='https://hatanach.geulah.org.il/verse/citation.php?verse=Num34:19'/> (34:19)</a>וְאֵ֖לֶּה שְׁמֹ֣ות הָֽאֲנָשִׁ֑ים לְמַטֵּ֣ה יְהוּדָ֔ה כָּלֵ֖ב בֶּן־יְפֻנֶּֽה׃

<a target = '_blank' href='https://hatanach.geulah.org.il/verse/citation.php?verse=Num34:20'/> (34:20)</a>וּלְמַטֵּה֙ בְּנֵ֣י שִׁמְעֹ֔ון שְׁמוּאֵ֖ל בֶּן־עַמִּיהֽוּד׃

<a target = '_blank' href='https://hatanach.geulah.org.il/verse/citation.php?verse=Num34:21'/> (34:21)</a>לְמַטֵּ֣ה בִנְיָמִ֔ן אֱלִידָ֖ד בֶּן־כִּסְלֹֽון׃

<a target = '_blank' href='https://hatanach.geulah.org.il/verse/citation.php?verse=Num34:22'/> (34:22)</a>וּלְמַטֵּ֥ה בְנֵי־דָ֖ן נָשִׂ֑יא בֻּקִּ֖י בֶּן־יָגְלִֽי׃

<a target = '_blank' href='https://hatanach.geulah.org.il/verse/citation.php?verse=Num34:23'/> (34:23)</a>לִבְנֵ֣י יֹוסֵ֔ף לְמַטֵּ֥ה בְנֵֽי־מְנַשֶּׁ֖ה נָשִׂ֑יא חַנִּיאֵ֖ל בֶּן־אֵפֹֽד׃

<a target = '_blank' href='https://hatanach.geulah.org.il/verse/citation.php?verse=Num34:24'/> (34:24)</a>וּלְמַטֵּ֥ה בְנֵֽי־אֶפְרַ֖יִם נָשִׂ֑יא קְמוּאֵ֖ל בֶּן־שִׁפְטָֽן׃

<a target = '_blank' href='https://hatanach.geulah.org.il/verse/citation.php?verse=Num34:25'/> (34:25)</a>וּלְמַטֵּ֥ה בְנֵֽי־זְבוּלֻ֖ן נָשִׂ֑יא אֱלִֽיצָפָ֖ן בֶּן־פַּרְנָֽךְ׃

<a target = '_blank' href='https://hatanach.geulah.org.il/verse/citation.php?verse=Num34:26'/> (34:26)</a>וּלְמַטֵּ֥ה בְנֵֽי־יִשָּׂשכָ֖ר נָשִׂ֑יא פַּלְטִיאֵ֖ל בֶּן־עַזָּֽן׃

<a target = '_blank' href='https://hatanach.geulah.org.il/verse/citation.php?verse=Num34:27'/> (34:27)</a>וּלְמַטֵּ֥ה בְנֵֽי־אָשֵׁ֖ר נָשִׂ֑יא אֲחִיה֖וּד בֶּן־שְׁלֹמִֽי׃

<a target = '_blank' href='https://hatanach.geulah.org.il/verse/citation.php?verse=Num34:28'/> (34:28)</a>וּלְמַטֵּ֥ה בְנֵֽי־נַפְתָּלִ֖י נָשִׂ֑יא פְּדַהְאֵ֖ל בֶּן־עַמִּיהֽוּד׃

<a target = '_blank' href='https://hatanach.geulah.org.il/verse/citation.php?verse=Num34:29'/> (34:29)</a>אֵ֕לֶּה אֲשֶׁ֖ר צִוָּ֣ה יְהוָֹ֑ה לְנַחֵ֥ל אֶת־בְּנֵֽי־יִשְׂרָאֵ֖ל בְּאֶ֥רֶץ כְּנָֽעַן׃ פ

<a target = '_blank' href='https://hatanach.geulah.org.il/verse/citation.php?verse=Num35:1'/> (35:1)</a>וַיְדַבֵּ֧ר יְהוָֹ֛ה אֶל־משֶׁ֖ה בְּעַרְבֹ֣ת מֹואָ֑ב עַל־יַרְדֵּ֥ן יְרֵחֹ֖ו לֵאמֹֽר׃

<a target = '_blank' href='https://hatanach.geulah.org.il/verse/citation.php?verse=Num35:2'/> (35:2)</a>צַו֮ אֶת־בְּנֵ֣י יִשְׂרָאֵל֒ וְנָֽתְנ֣וּ לַֽלְוִיִּ֗ם מִנַּֽחֲלַ֛ת אֲחֻזָּתָ֖ם עָרִ֣ים לָשָׁ֑בֶת וּמִגְרָ֗שׁ לֶֽעָרִים֙ סְבִיבֹ֣תֵיהֶ֔ם תִּתְּנ֖וּ לַֽלְוִיִּֽם׃

<a target = '_blank' href='https://hatanach.geulah.org.il/verse/citation.php?verse=Num35:3'/> (35:3)</a>וְהָי֧וּ הֶֽעָרִ֛ים לָהֶ֖ם לָשָׁ֑בֶת וּמִגְרְשֵׁיהֶ֗ם יִֽהְי֤וּ לִבְהֶמְתָּם֙ וְלִרְכֻשָׁ֔ם וּלְכֹ֖ל חַיָּתָֽם׃

<a target = '_blank' href='https://hatanach.geulah.org.il/verse/citation.php?verse=Num35:4'/> (35:4)</a>וּמִגְרְשֵׁי֙ הֶֽעָרִ֔ים אֲשֶׁ֥ר תִּתְּנ֖וּ לַֽלְוִיִּ֑ם מִקִּ֤יר הָעִיר֙ וָח֔וּצָה אֶ֥לֶף אַמָּ֖ה סָבִֽיב׃

<a target = '_blank' href='https://hatanach.geulah.org.il/verse/citation.php?verse=Num35:5'/> (35:5)</a>וּמַדֹּתֶ֞ם מִח֣וּץ לָעִ֗יר אֶת־פְּאַת־קֵ֣דְמָה אַלְפַּ֪יִם בָּאַמָּ֟ה וְאֶת־פְּאַת־נֶגֶב֩ אַלְפַּ֨יִם בָּֽאַמָּ֜ה וְאֶת־פְּאַת־יָ֣ם ׀ אַלְפַּ֣יִם בָּֽאַמָּ֗ה וְאֵ֨ת פְּאַ֥ת צָפֹ֛ון אַלְפַּ֥יִם בָּֽאַמָּ֖ה וְהָעִ֣יר בַּתָּ֑וֶךְ זֶ֚ה יִֽהְיֶ֣ה לָהֶ֔ם֯ מִגְרְשֵׁ֖י הֶֽעָרִֽים׃

<a target = '_blank' href='https://hatanach.geulah.org.il/verse/citation.php?verse=Num35:6'/> (35:6)</a>וְאֵ֣ת הֶֽעָרִ֗ים אֲשֶׁ֤ר תִּתְּנוּ֙ לַֽלְוִיִּ֔ם אֵ֚ת שֵֽׁשׁ־עָרֵ֣י הַמִּקְלָ֔ט אֲשֶׁ֣ר תִּתְּנ֔וּ לָנֻ֥ס שָׁ֖מָּה הָֽרֹצֵ֑חַ וַֽעֲלֵיהֶ֣ם תִּתְּנ֔וּ אַרְבָּעִ֥ים וּשְׁתַּ֖יִם עִֽיר׃

<a target = '_blank' href='https://hatanach.geulah.org.il/verse/citation.php?verse=Num35:7'/> (35:7)</a>כָּל־הֶֽעָרִ֗ים אֲשֶׁ֤ר תִּתְּנוּ֙ לַֽלְוִיִּ֔ם אַרְבָּעִ֥ים וּשְׁמֹנֶ֖ה עִ֑יר אֶתְהֶ֖ן וְאֶת־מִגְרְשֵׁיהֶֽן׃

<a target = '_blank' href='https://hatanach.geulah.org.il/verse/citation.php?verse=Num35:8'/> (35:8)</a>וְהֶֽעָרִ֗ים אֲשֶׁ֤ר תִּתְּנוּ֙ מֵֽאֲחֻזַּ֣ת בְּנֵֽי־יִשְׂרָאֵ֔ל מֵאֵ֤ת הָרַב֙ תַּרְבּ֔וּ וּמֵאֵ֥ת הַֽמְעַ֖ט תַּמְעִ֑יטוּ אִ֗ישׁ כְּפִ֤י נַֽחֲלָתֹו֙ אֲשֶׁ֣ר יִנְחָ֔֯לוּ יִתֵּ֥ן מֵֽעָרָ֖יו לַֽלְוִיִּֽם׃ פ

<a target = '_blank' href='https://hatanach.geulah.org.il/verse/citation.php?verse=Num35:9'/> (35:9)</a>וַיְדַבֵּ֥ר יְהוָֹ֖ה אֶל־משֶׁ֥ה לֵּאמֹֽר׃

<a target = '_blank' href='https://hatanach.geulah.org.il/verse/citation.php?verse=Num35:10'/> (35:10)</a>דַּבֵּר֙ אֶל־בְּנֵ֣י יִשְׂרָאֵ֔ל וְאָֽמַרְתָּ֖ אֲלֵהֶ֑ם כִּ֥י אַתֶּ֛ם עֹֽבְרִ֥ים אֶת־הַיַּרְדֵּ֖ן אַ֥רְצָה כְּנָֽעַן׃

<a target = '_blank' href='https://hatanach.geulah.org.il/verse/citation.php?verse=Num35:11'/> (35:11)</a>וְהִקְרִיתֶ֤ם לָכֶם֙ עָרִ֔ים עָרֵ֥י מִקְלָ֖ט תִּֽהְיֶ֣ינָה לָכֶ֑ם וְנָ֥ס שָׁ֙מָּה֙ רֹצֵ֔חַ מַכֵּה־נֶ֖פֶשׁ בִּשְׁגָגָֽה׃

<a target = '_blank' href='https://hatanach.geulah.org.il/verse/citation.php?verse=Num35:12'/> (35:12)</a>וְהָי֨וּ לָכֶ֧ם הֶֽעָרִ֛ים לְמִקְלָ֖ט מִגֹּאֵ֑ל וְלֹ֤א יָמוּת֙ הָֽרֹצֵ֔חַ עַד־עָמְדֹ֛ו לִפְנֵ֥י הָֽעֵדָ֖ה לַמִּשְׁפָּֽט׃

<a target = '_blank' href='https://hatanach.geulah.org.il/verse/citation.php?verse=Num35:13'/> (35:13)</a>וְהֶֽעָרִ֖ים אֲשֶׁ֣ר תִּתֵּ֑נוּ שֵֽׁשׁ־עָרֵ֥י מִקְלָ֖ט תִּֽהְיֶ֥ינָה לָכֶֽם׃

<a target = '_blank' href='https://hatanach.geulah.org.il/verse/citation.php?verse=Num35:14'/> (35:14)</a>אֵ֣ת ׀ שְׁל֣שׁ הֶֽעָרִ֗ים תִּתְּנוּ֙ מֵעֵ֣בֶר לַיַּרְדֵּ֔ן וְאֵת֙ שְׁל֣שׁ הֶֽעָרִ֔ים תִּתְּנ֖וּ בְּאֶ֣רֶץ כְּנָ֑עַן עָרֵ֥י מִקְלָ֖ט תִּֽהְיֶֽינָה׃

<a target = '_blank' href='https://hatanach.geulah.org.il/verse/citation.php?verse=Num35:15'/> (35:15)</a>לִבְנֵ֣י יִשְׂרָאֵ֗ל וְלַגֵּ֤ר וְלַתֹּושָׁב֙ בְּתֹוכָ֔ם תִּֽהְיֶ֛ינָה שֵֽׁשׁ־הֶֽעָרִ֥ים הָאֵ֖לֶּה לְמִקְלָ֑ט לָנ֣וּס שָׁ֔מָּה כָּל־מַכֵּה־נֶ֖פֶשׁ בִּשְׁגָגָֽה׃

<a target = '_blank' href='https://hatanach.geulah.org.il/verse/citation.php?verse=Num35:16'/> (35:16)</a>וְאִם־בִּכְלִ֨י בַרְזֶ֧ל ׀ הִכָּ֛הוּ וַיָּמֹ֖ת רֹצֵ֣חַ ה֑וּא מֹ֥ות יוּמַ֖ת הָֽרֹצֵֽחַ׃

<a target = '_blank' href='https://hatanach.geulah.org.il/verse/citation.php?verse=Num35:17'/> (35:17)</a>וְאִ֡ם בְּאֶ֣בֶן יָד֩ אֲשֶׁר־יָמ֨וּת בָּ֥הּ הִכָּ֛הוּ וַיָּמֹ֖ת רֹצֵ֣חַ ה֑וּא מֹ֥ות יוּמַ֖ת הָֽרֹצֵֽחַ׃

<a target = '_blank' href='https://hatanach.geulah.org.il/verse/citation.php?verse=Num35:18'/> (35:18)</a>אֹ֡ו בִּכְלִ֣י עֵֽץ־יָד֩ אֲשֶׁר־יָמ֨וּת בֹּ֥ו הִכָּ֛הוּ וַיָּמֹ֖ת רֹצֵ֣חַ ה֑וּא מֹ֥ות יוּמַ֖ת הָֽרֹצֵֽחַ׃

<a target = '_blank' href='https://hatanach.geulah.org.il/verse/citation.php?verse=Num35:19'/> (35:19)</a>גֹּאֵ֣ל הַדָּ֔ם ה֥וּא יָמִ֖ית אֶת־הָֽרֹצֵ֑חַ בְּפִגְעֹו־בֹ֖ו ה֥וּא יְמִיתֶֽנּוּ׃

<a target = '_blank' href='https://hatanach.geulah.org.il/verse/citation.php?verse=Num35:20'/> (35:20)</a>וְאִם־בְּשִׂנְאָ֖ה יֶהְדֳּפֶ֑נּוּ אֹֽו־הִשְׁלִ֥יךְ עָלָ֛יו בִּצְדִיָּ֖ה וַיָּמֹֽת׃

<a target = '_blank' href='https://hatanach.geulah.org.il/verse/citation.php?verse=Num35:21'/> (35:21)</a>אֹ֣ו בְאֵיבָ֞ה הִכָּ֤הוּ בְיָדֹו֙ וַיָּמֹ֔ת מֹֽות־יוּמַ֥ת הַמַּכֶּ֖ה רֹצֵ֣חַ ה֑וּא גֹּאֵ֣ל הַדָּ֗ם יָמִ֛ית אֶת־הָֽרֹצֵ֖חַ בְּפִגְעֹו־בֹֽו׃

<a target = '_blank' href='https://hatanach.geulah.org.il/verse/citation.php?verse=Num35:22'/> (35:22)</a>וְאִם־בְּפֶ֥תַע בְּלֹֽא־אֵיבָ֖ה הֲדָפֹ֑ו אֹֽו־הִשְׁלִ֥יךְ עָלָ֛יו כָּל־כְּלִ֖י בְּלֹ֥א צְדִיָּֽה׃

<a target = '_blank' href='https://hatanach.geulah.org.il/verse/citation.php?verse=Num35:23'/> (35:23)</a>אֹ֣ו בְכָל־אֶ֜בֶן אֲשֶׁר־יָמ֥וּת בָּהּ֙ בְּלֹ֣א רְאֹ֔ות וַיַּפֵּ֥ל עָלָ֖יו וַיָּמֹ֑ת וְהוּא֙ לֹֽא־אֹויֵ֣ב לֹ֔ו וְלֹ֥א מְבַקֵּ֖שׁ רָֽעָתֹֽו׃

<a target = '_blank' href='https://hatanach.geulah.org.il/verse/citation.php?verse=Num35:24'/> (35:24)</a>וְשָֽׁפְטוּ֙ הָֽעֵדָ֔ה בֵּ֚ין הַמַּכֶּ֔ה וּבֵ֖ין גֹּאֵ֣ל הַדָּ֑ם עַ֥ל הַמִּשְׁפָּטִ֖ים הָאֵֽלֶּה׃

<a target = '_blank' href='https://hatanach.geulah.org.il/verse/citation.php?verse=Num35:25'/> (35:25)</a>וְהִצִּ֨ילוּ הָֽעֵדָ֜ה אֶת־הָֽרֹצֵ֗חַ מִיַּד֮ גֹּאֵ֣ל הַדָּם֒ וְהֵשִׁ֤יבוּ אֹתֹו֙ הָֽעֵדָ֔ה אֶל־עִ֥יר מִקְלָטֹ֖ו אֲשֶׁר־נָ֣ס שָׁ֑מָּה וְיָ֣שַׁב בָּ֗הּ עַד־מֹות֙ הַכֹּהֵ֣ן הַגָּדֹ֔ל אֲשֶׁר־מָשַׁ֥ח אֹתֹ֖ו בְּשֶׁ֥מֶן הַקֹּֽדֶשׁ׃

<a target = '_blank' href='https://hatanach.geulah.org.il/verse/citation.php?verse=Num35:26'/> (35:26)</a>וְאִם־יָצֹ֥א יֵצֵ֖א הָֽרֹצֵ֑חַ אֶת־גְּבוּל֨ עִ֣יר מִקְלָטֹ֔ו אֲשֶׁ֥ר יָנ֖וּס שָֽׁמָּה׃

<a target = '_blank' href='https://hatanach.geulah.org.il/verse/citation.php?verse=Num35:27'/> (35:27)</a>וּמָצָ֤א אֹתֹו֙ גֹּאֵ֣ל הַדָּ֔ם מִח֕וּץ לִגְב֖וּל עִ֣יר מִקְלָטֹ֑ו וְרָצַ֞ח גֹּאֵ֤ל הַדָּם֙ אֶת־הָ֣רֹצֵ֔חַ אֵ֥ין לֹ֖ו דָּֽם׃

<a target = '_blank' href='https://hatanach.geulah.org.il/verse/citation.php?verse=Num35:28'/> (35:28)</a>כִּ֣י בְעִ֤יר מִקְלָטֹו֙ יֵשֵׁ֔ב עַד־מֹ֖ות הַכֹּהֵ֣ן הַגָּדֹ֑ל וְאַֽחֲרֵ֥י מֹות֙ הַכֹּהֵ֣ן הַגָּדֹ֔ל יָשׁוּב֙ הָֽרֹצֵ֔חַ אֶל־אֶ֖רֶץ אֲחֻזָּתֹֽו׃

<a target = '_blank' href='https://hatanach.geulah.org.il/verse/citation.php?verse=Num35:29'/> (35:29)</a>וְהָי֨וּ אֵ֧לֶּה לָכֶ֛ם לְחֻקַּ֥ת מִשְׁפָּ֖ט לְדֹרֹֽתֵיכֶ֑ם בְּכֹ֖ל מֹֽושְׁבֹֽתֵיכֶֽם׃

<a target = '_blank' href='https://hatanach.geulah.org.il/verse/citation.php?verse=Num35:30'/> (35:30)</a>כָּל־מַ֨כֵּה־נֶ֔פֶשׁ לְפִ֣י עֵדִ֔ים יִרְצַ֖ח אֶת־הָֽרֹצֵ֑חַ וְעֵ֣ד אֶחָ֔ד לֹא־יַֽעֲנֶ֥ה בְנֶ֖פֶשׁ לָמֽוּת׃

<a target = '_blank' href='https://hatanach.geulah.org.il/verse/citation.php?verse=Num35:31'/> (35:31)</a>וְלֹֽא־תִקְח֥וּ כֹ֙פֶר֙ לְנֶ֣פֶשׁ רֹצֵ֔חַ אֲשֶׁר־ה֥וּא רָשָׁ֖ע לָמ֑וּת כִּי־מֹ֖ות יוּמָֽת׃

<a target = '_blank' href='https://hatanach.geulah.org.il/verse/citation.php?verse=Num35:32'/> (35:32)</a>וְלֹֽא־תִקְח֣וּ כֹ֔פֶר לָנ֖וּס אֶל־עִ֣יר מִקְלָטֹ֑ו לָשׁוּב֙ לָשֶׁ֣בֶת בָּאָ֔רֶץ עַד־מֹ֖ות הַכֹּהֵֽן׃

<a target = '_blank' href='https://hatanach.geulah.org.il/verse/citation.php?verse=Num35:33'/> (35:33)</a>וְלֹא־תַֽחֲנִ֣יפוּ אֶת־הָאָ֗רֶץ אֲשֶׁ֤ר אַתֶּם֙ בָּ֔הּ כִּ֣י הַדָּ֔ם ה֥וּא יַֽחֲנִ֖יף אֶת־הָאָ֑רֶץ וְלָאָ֣רֶץ לֹֽא־יְכֻפַּ֗ר לַדָּם֙ אֲשֶׁ֣ר שֻׁפַּךְ־בָּ֔הּ כִּי־אִ֖ם בְּדַ֥ם שֹֽׁפְכֹֽו׃

<a target = '_blank' href='https://hatanach.geulah.org.il/verse/citation.php?verse=Num35:34'/> (35:34)</a>וְלֹ֧א תְטַמֵּ֣א אֶת־הָאָ֗רֶץ אֲשֶׁ֤ר אַתֶּם֙ יֽשְׁבִ֣ים בָּ֔הּ אֲשֶׁ֥ר אֲנִ֖י שֹׁכֵ֣ן בְּתֹוכָ֑הּ כִּ֚י אֲנִ֣י יְהוָֹ֔ה שֹׁכֵ֕ן בְּתֹ֖וךְ בְּנֵ֥י יִשְׂרָאֵֽל׃ פ

<a target = '_blank' href='https://hatanach.geulah.org.il/verse/citation.php?verse=Num36:1'/> (36:1)</a>וַיִּקְרְב֞וּ רָאשֵׁ֣י הָֽאָבֹ֗ות לְמִשְׁפַּ֤חַת בְּנֵֽי־גִלְעָד֙ בֶּן־מָכִ֣יר בֶּן־מְנַשֶּׁ֔ה מִמִּשְׁפְּחֹ֖ת בְּנֵ֣י יֹוסֵ֑ף וַיְדַבְּר֞וּ לִפְנֵ֤י משֶׁה֙ וְלִפְנֵ֣י הַנְּשִׂאִ֔ים רָאשֵׁ֥י אָבֹ֖ות לִבְנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num36:2'/> (36:2)</a>וַיֹּֽאמְר֗וּ אֶת־אֲדֹנִי֙ צִוָּ֣ה יְהוָֹ֔ה לָתֵ֨ת אֶת־הָאָ֧רֶץ בְּנַֽחֲלָ֛ה בְּגֹורָ֖ל לִבְנֵ֣י יִשְׂרָאֵ֑ל וַֽאדֹנִי֙ צֻוָּ֣ה בַֽיהוָֹ֔ה לָתֵ֗ת אֶת־נַֽחֲלַ֛ת צְלָפְחָ֥ד אָחִ֖ינוּ לִבְנֹתָֽיו׃

<a target = '_blank' href='https://hatanach.geulah.org.il/verse/citation.php?verse=Num36:3'/> (36:3)</a>וְ֠הָיוּ לְאֶחָ֞ד מִבְּנֵ֨י שִׁבְטֵ֥י בְנֵֽי־יִשְׂרָאֵל֮ לְנָשִׁים֒ וְנִגְרְעָ֤ה נַֽחֲלָתָ֙ן מִנַּֽחֲלַ֣ת אֲבֹתֵ֔ינוּ וְנֹוסַ֕ף עַ֚ל נַֽחֲלַ֣ת הַמַּטֶּ֔ה אֲשֶׁ֥ר תִּֽהְיֶ֖ינָה לָהֶ֑ם וּמִגֹּרַ֥ל נַֽחֲלָתֵ֖נוּ יִגָּרֵֽעַ׃

<a target = '_blank' href='https://hatanach.geulah.org.il/verse/citation.php?verse=Num36:4'/> (36:4)</a>וְאִם־יִֽהְיֶ֣ה הַיֹּבֵל֮ לִבְנֵ֣י יִשְׂרָאֵל֒ וְנֹֽוסְפָה֙ נַֽחֲלָתָ֔ן עַ֚ל נַֽחֲלַ֣ת הַמַּטֶּ֔ה אֲשֶׁ֥ר תִּֽהְיֶ֖ינָה לָהֶ֑ם וּמִנַּֽחֲלַת֙ מַטֵּ֣ה אֲבֹתֵ֔ינוּ יִגָּרַ֖ע נַֽחֲלָתָֽן׃

<a target = '_blank' href='https://hatanach.geulah.org.il/verse/citation.php?verse=Num36:5'/> (36:5)</a>וַיְצַ֤ו משֶׁה֙ אֶת־בְּנֵ֣י יִשְׂרָאֵ֔ל עַל־פִּ֥י יְהוָֹ֖ה לֵאמֹ֑ר כֵּ֛ן מַטֵּ֥ה בְנֵֽי־יֹוסֵ֖ף דֹּֽבְרִֽים׃

<a target = '_blank' href='https://hatanach.geulah.org.il/verse/citation.php?verse=Num36:6'/> (36:6)</a>זֶ֣ה הַדָּבָ֞ר אֲשֶׁר־צִוָּ֣ה יְהוָֹ֗ה לִבְנֹ֤ות צְלָפְחָד֙ לֵאמֹ֔ר לַטֹּ֥וב בְּעֵֽינֵיהֶ֖ם תִּֽהְיֶ֣ינָה לְנָשִׁ֑ים אַ֗ךְ לְמִשְׁפַּ֛חַת מַטֵּ֥ה אֲבִיהֶ֖ם תִּֽהְיֶ֥ינָה לְנָשִֽׁים׃

<a target = '_blank' href='https://hatanach.geulah.org.il/verse/citation.php?verse=Num36:7'/> (36:7)</a>וְלֹֽא־תִסֹּ֤ב נַֽחֲלָה֙ לִבְנֵ֣י יִשְׂרָאֵ֔ל מִמַּטֶּ֖ה אֶל־מַטֶּ֑ה כִּ֣י אִ֗ישׁ בְּנַֽחֲלַת֙ מַטֵּ֣ה אֲבֹתָ֔יו יִדְבְּק֖וּ בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num36:8'/> (36:8)</a>וְכָל־בַּ֞ת יֹרֶ֣שֶׁת נַֽחֲלָ֗ה מִמַּטֹּות֮ בְּנֵ֣י יִשְׂרָאֵל֒ לְאֶחָ֗ד מִמִּשְׁפַּ֛חַת מַטֵּ֥ה אָבִ֖יהָ תִּֽהְיֶ֣ה לְאִשָּׁ֑ה לְמַ֗עַן יִֽירְשׁוּ֙ בְּנֵ֣י יִשְׂרָאֵ֔ל אִ֖ישׁ נַֽחֲלַ֥ת אֲבֹתָֽיו׃

<a target = '_blank' href='https://hatanach.geulah.org.il/verse/citation.php?verse=Num36:9'/> (36:9)</a>וְלֹֽא־תִסֹּ֧ב נַֽחֲלָ֛ה מִמַּטֶּ֖ה לְמַטֶּ֣ה אַחֵ֑ר כִּי־אִישׁ֙ בְּנַֽחֲלָתֹ֔ו יִדְבְּק֕וּ מַטֹּ֖ות בְּנֵ֥י יִשְׂרָאֵֽל׃

<a target = '_blank' href='https://hatanach.geulah.org.il/verse/citation.php?verse=Num36:10'/> (36:10)</a>כַּֽאֲשֶׁ֛ר צִוָּ֥ה יְהוָֹ֖ה אֶת־משֶׁ֑ה כֵּ֥ן עָשׂ֖וּ בְּנֹ֥ות צְלָפְחָֽד׃

<a target = '_blank' href='https://hatanach.geulah.org.il/verse/citation.php?verse=Num36:11'/> (36:11)</a>וַתִּֽהְיֶ֜ינָה מַחְלָ֣ה תִרְצָ֗ה וְחָגְלָ֧ה וּמִלְכָּ֛ה וְנֹעָ֖ה בְּנֹ֣ות צְלָפְחָ֑ד לִבְנֵ֥י דֹֽדֵיהֶ֖ן לְנָשִֽׁים׃

<a target = '_blank' href='https://hatanach.geulah.org.il/verse/citation.php?verse=Num36:12'/> (36:12)</a>מִמִּשְׁפְּחֹ֛ת בְּנֵֽי־מְנַשֶּׁ֥ה בֶן־יֹוסֵ֖ף הָי֣וּ לְנָשִׁ֑ים וַתְּהִי֙ נַֽחֲלָתָ֔ן עַל־מַטֵּ֖ה מִשְׁפַּ֥חַת אֲבִיהֶֽן׃

<a target = '_blank' href='https://hatanach.geulah.org.il/verse/citation.php?verse=Num36:13'/> (36:13)</a>אֵ֣לֶּה הַמִּצְ֞וֹת וְהַמִּשְׁפָּטִ֗ים אֲשֶׁ֨ר צִוָּ֧ה יְהוָֹ֛ה בְּיַד־משֶׁ֖ה אֶל־בְּנֵ֣י יִשְׂרָאֵ֑ל בְּעַרְבֹ֣ת מֹואָ֔ב עַ֖ל יַרְדֵּ֥ן יְרֵחֹֽו׃

</html>